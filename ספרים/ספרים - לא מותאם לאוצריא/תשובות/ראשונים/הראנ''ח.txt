 
שו"ת ראנ"ח סימן א
 
דין קטנה שנתקדשה שלא לדעת אביה
 
דין הקטנה שנתקדשה שלא לדעת אביה מבואר בגמרא בפ' האיש מקדש דאיפליגו ביה רב ושמואל ועולא. דלרב ושמואל צריכה גט וצריכה מיאון דחיישינן שמא נתרצה האב. ועולא סבר דאפילו מיאון אינה צריכה: והרי"ף והרמב"ם והרא"ש ז"ל ושאר גדולי הפוסקים כלם פסקו כרבינא דלא ס"ל הא דרב ושמואל זולתי קצת מן הגאונים כתב הרי"ף ז"ל שפסקו כרב ושמואל וכבר דחו דבריהם הרי"ף והרא"ש ז"ל וכל האחרונים כלם פה א' דחו סברתם לגמרי ולית דחש לה כאשר יראה הרואה דבריהם איש על מקומו: ועוד ביארו דאפילו בדשדך לא חיישינן לדרב ושמואל וכן ביארו בתוספות בארוכה: ועם היות דברי מפרשי הסוגיא רבו כמו רבו מ"מ העולה מכלל דבריהם למי שידקדק בהם הוא דלרוב המפרשים או לכלם קטנה שנתקדשה שלא לדעת האב אין קדושיה קידושין אלא אם כן שמע האב ונתרצה אבל כל שלא שמע ונתרצה אין קידושיה קידושין ממילא כלל: וכל מאי דחיישי רב ושמואל אינו אלא משום דחיישי שמא נתרצה כששמע והיכא דלא ראינו ששמע ושתק יש מן המפרשים שנר' מדבריו דאפילו רב ושמואל לא חיישי כלל אפילו לשמא שמע כלל דמן הסתם אין לנו לומר ששמע: ויש מי שסובר דלעולם חיישינן לשמא שמע אבל מכל מקום לא חיישינן שנתרצה אלא אם כן ראינוהו שותק ובלתי צווח דשתיקתו מוכחת שנתרצה אבל אם לא ראינוהו שותק לא חייש אפילו רב ושמואל ויש מי שסובר דאפילו לא ראינוהו שומע ושותק חיישי רב ושמואל שמא שמע ונתרצה ומכל מקום הצד השוה שבהם דלרבינא דקי"ל כותיה לא חיישי' אפילו לשמא שמע וכל שכן דלא חיישינן להתרצה. ואין צריך לומר דעת הרי"ף והרמב"ם והסמ"ג דס"ל דאפילו התרצה בפירוש לא מהני ולכל הפירושים קטנה שנתקדשה שלא לדעת האב במיאון מיהא סגיא לה לצאת מתחת ידי המקדש:
 
ואין מה שמספק עלינו בנדון זה אלא מה שכתב המרדכי פרק האיש מקדש שם וז"ל וראיתי רוב הגאונים שפסקו כלם דקטנה שנתקדשה שלא לדעת אביה בין הוא בעיר בין אינו בעיר אין חוששין שמא נתרצה האב כרבינא שהוא בתראה דלא סבר הך דרב ושמואל דאמר צריכה גט וצריכה מיאון אם כן יהיה הלכה כעולא דאפילו מיאון אינה צריכה: וכן פירשו הגאונים ז"ל ואמרו דאינה מגורשת ואם גרשה הגט אינו פוסלה מן הכהונה. אך רבינו תם פירש דהא דעולא מיירי כגון דאיתיה לאב דאי ליתיה לאב היאך יתיר עולא ספק אשת איש שמא יתרצה האב והוו להו קידושין למפרע אלא שמע מינה דאיתיה לאב. ובהא פליגי רב ושמואל סבר /סברי/ מדשתיק אודוי' אודי ליה: ועולא סבר מרתח קא רתח ומכל מקום מר"ת נלמוד אליבא דעולא כשאין אביה בעיר בעיא גט או מיאון ואליבא דרב ושמואל בעיא תרוייהו ואפילו הוא בעיר דבהא איפליגו ואפילו בהא פסק רי"ף ז"ל ואמר דיש מקצת גאונים שפסקו כרב ושמואל מדאמרינן לקמן הוא אומר לקרובו /לקריבאי/ והיא אומרת לקריבה דפליגי אביי ורבא חד אמר שארית ישראל לא יעשו עולה ולא חיישינן שמא נתרצה וכו' אלמא פלוגתייהו אליבא דרב ושמואל ומסיק רי"ף ז"ל ואיהו ס"ל כרבינא שהוא בתראה: ונ"ל דאי איתוקם הלכתא כרבינא דלא ס"ל להא דרב ושמואל ה"מ היכא שאביה בעיר כדפי' ר"ת דומיא דההיא דאביי ורבא שהוא בעיר וכו' אבל היכא שאין אביה בעיר איכא למימר הלכה כרב ושמואל ואף על פי שסמ"ג והמיימוני ובה"ג לא חלקו בין הוא בעיר בין אינו בעיר סתמא דברו ולא פירשו וכן פיר' אבא מארי וחלק בין הוא בעיר וכו' עכ"ל. ומפשט דברים אלו נראה דרבינו תם סבר דכשהאב בעיר אחרת איכא למיחש שמא נתרצה האב והוייא ספק אשת איש ועולה /ועולא/ מודה בהא וע"כ לא פליגי עולא אלא כשהוא בעיר הזאת ושמע ושתק דסבר דהא דאשתיק מרתח קא רתח אבל כשהוא בעיר אחרת איכא למיחש דילמא שמע ונתרצה ובעיא גט. ואף על פי שכתב המרדכי אחר כך דמדברי ר"ת נלמוד דכשהוא בעיר אחרת בעיא גט או מיאון לא מבעיא אם נאמר דמיאון עם גט קאמר כלומר גט כשת"ל דלא חיישי' לשמא יאמרו או מיאון ג"כ עם הגט למאן דאמר צריכה גט וצריכה מיאון אלא אפי' כשנפרש אותו על פי פשוטו דמשמע דאף לסברא זו מ"מ במיאון סגי לה. אפשר לדחות דמיירי כשידענו שלא שמע האב עדין ומשום הכי במיאון סגי לה והיינו דקאמר גט או מיאון רוצה לומר גט אם גדלה דגדלי קידושין בהדה או מיאון בעודה קטנה. אי נמי בעיא גט בשלא ידענו אם שמע אם לא שמע דדילמא שמע ונתרצה או מיאון כשידענו שלא שמע ונמצא לפי זה דכשהוא בעיר אחרת חייש רבינו תם דילמא שמע ונתרצה בפירוש. ולא עוד אלא שאפילו שתק כיון שהוא בעיר אחרת אין לנו לומר דמדשתיק מרתח קא רתח שכיון שהוא בעיר אחרת יש לומר דלא חש לגלות דעתו שם שלא בפני הבת והמקדש וכענין שכתבו קצת מן האחרונים לענין המחאה שכל שאינו בפני המקדש אינו חושש למחות. וכל שכן אם נאמ' שהנוסחא בלשון המרדכי בעיא גט ומיאון ובענין הלשון האחר שכתוב בתשוב' שאח"כ גט ומיאון. ואעפ"כ שכותב אחר כך ולרב ושמואל בעיא תרוייהו ואפילו בעיר דלקמיה קאי וה"ק ולרב ושמואל בעינן הני תרוייהו אפילו כשהוא בעיר וכדמסיים עלה דבהא פליגי וכו' ונמצא לפי זה דסברת ר"ת כשהאב במ"ה =במדינת הים= ולא ידעינן אם שמע אם לא שמע דיש להחמיר להצריכה גט ומיאון.
 
ומעתה צריך לדון אם סברת רבינו תם זו מוסכמת משאר גדולי הפוסקי' אשר לפנינו או אם חלוקים עליו והכרעת האחרוני' בזה. ואני אעביר דעות שאר הפוסקים בזה אחת לאחת. ראשונה הרי"ף והרמב"ם והסמ"ג ז"ל שכתבו דאפילו התרצה האב אחר כך בפירוש לא מהני נראה לכאורה דודאי הם חלוקים על סברא זו דרבינו תם דסבירא ליה דע"כ לא קאמר עולא אלא דוקא כשהוא בעיר הזאת ושותק דאיכא למימר דמדשתיק מרתח קא רתח. והני רבוואתא ע"כ פליגי אהא דאינהו סבירא להו דאפילו התרצה בפירו' לא מהני אבל מכל מקום היה אפשר לספק בזה ולומ' דעד כאן לא אמרו הני רבוואתא אלא כשהוא בעיר ושמע ושתק משום דשתיקתו ראשונה חשיבא כמחאה לעולא דסבר דמדשתיק ולא נתרצ' בפי' אמרי' מרתח רתח והילכך אפי' התרצה אח"כ בפי' לא אמרי' הוכיח סופו על תחלתו אלא אמרי' מעיקרא הוה רתח והשתא הוא דהדר מתרצ' ולא מהני ואעפ"י שסברא זו נרא' דחויה מההיא דאמרי' בגמרא נתקדשה שלא לדעת ונשאת שלא לדעת ואביה כאן אוכלת בתרומה דאם איתא דלא הוה ניחא ליה כוליה האי לא הוה שתיק: מ"מ כבר אפשר לדחות בההיא וכמו שנתבאר לקמן ב"ה ונייחס סברא זו להני רבוואתא דס"ל דכיון דשתיק מתחלה רצוי דבתר הכי לא מהני אבל כשהוא בעיר אחרת לעולם איכא למיחש שמא נתרצה ובעיא גט ומיאון עפ"י דרכו של רבי' תם וכן ג"כ נראה שסבר המרדכי שכתב שהסמ"ג והמימוני /והמיימוני/ לא חלקו אעפ"י שהם כתבו בפי' דאפי' התראה בפי' לא מהני. אבל כד מעיינינן שפיר נרא' שא"א לומר כן שגדולי האחרוני' פירשו לסבר' הרי"ף והרמב"ם ז"ל דס"ל שאפילו התרצה בפי' אח"כ לא מהני דהיינו טעמא דכיון דבשעת הקדושין לא היו ברצון האב רצוי דלבת /דלבתר/ הכי לא מהני למפרע משו' דבעינן שיהא האב מרוצה בשעת הקדושין אבל כל שבאותה שעה לא היו ברצונו וברשותו נמצ' שלא חלו הקדושין לשעתם וכל שלא חלו לשעתם רצוי דבתר הכי לא מהני לאשוונייהו /לאשווינהו/ קדושין למפרע וכמו שביאר הרי"ף ז"ל סברא זו בתוספותיו באר היטב והר"ן ז"ל כתב דלהרי"ף אפילו היה מרוצה בשעת הקדושין לא מהני מידי כל שלא א"ל צאי וקבלי קידושיך: והרא"ש ז"ל כתב וז"ל ומה שכתב הרי"ף היכא דקדשה נפשה בלא דעתא דאבוה לא הוו קידושין אפי' נתרצה האב הוא תימא בעיני דכולה סוגיא משמע דפליגי דחיישינן אם נתרצה אבל אם בריא לן דנתרצה מיד כששמע לכ"ע הויין קידושין: נראה דהרי"ף ז"ל סבר דאפילו בריא לן שנתרצה מיד כששמע לא הוו קידושין אף על גבי /גב/ דליכא השתא טעמ' דמרתח קא רתח. וכן כתב הטור משם הרמ"ה: וכן הם דברי הריב"ש ז"ל בס' י"ד ובסי' קצ"ג דלהרי"ף אפילו נתרצה מיד כששמע לא הוו קידושין ומדברי כלם למדקדק בהם עולה דלהרי"ף ז"ל והרמב"ם רצוי דלבתר קידושין לא מהני כלל אפילו ליכא טעמ' דמרתח רתח מתחלה ולפי זה לדברי הרי"ף והרמב"ם וכל הנלוים אליהם בסברא זו אין לחוש יותר כשהוא בעיר אחרת דאפילו חיישת לשמא נתרצה כששמע אותו רצוי דלבתר לא מהני ולא מידי:
 
אלא שנשאר עדין /עדיין/ לחלק אם נאמר לדעת הרי"ף והרמב"ם מה שכתב ראבי"ה דיש לומר דרצוי לא מהני דוקא כשנתאכלו המעות אבל כל שלא נתאכלו המעות רצוי דלבסוף מהני ואם נאמר שזו סברת הרי"ף והרמב"ם בענין זה: וקצת היה נלע"ד לומר כן כדי לישב מה שכתב הרמב"ם בהלכותיו שקטנה שנתקדשה שלא לדעת אביה בין היא בין אביה יכולי' לעכב והק' עליו האחרו' ז"ל שכיון שהוא פוסק דאפילו נתרצה האב בפירו' לא מהני למאי הלכתא בעינן עכוב דידה ודאביה: ואם נפ' דעד כאן לא אמר הרמב"ם ז"ל דאפילו התרצה בפירוש לא מהני אלא כשנתאכלו המעות אבל כל שלא נתאכלו המעות רצוי דלבסוף מהני איכא למימ' דלכך כת' הרמב"ם הא דהיא ואביה יכולין לעכב ללמדנו דבשלא נתאכלו המעות דאלו התרצה לבסוף מהני כל שעכבה היא או אביה לא מהני. וכן יש לפרש לדברי הרי"ף והסמ"ג: ומעתה אין ראיה ממה דס"ל להני רבוואתא דאפי' התרצה לא מהני דלא ס"ל להא דר"ת דאיכ' למיחש לשמא נתרצה האב ובעיא גיטא היכא דלא נתאכלו המעות: ועוד נבאר לקמן ב"ה: גם דברי בה"ג נראין שהם חלוקים על סברת ר"ת זו שכתבו דקטנה שהלך אביה למ"ה תקינו לה רבנן קידושין מדרבנן והתוספות והרא"ש והסמ"ג והר"ן והמרדכי והריב"ש ומהר"י בת"ה כלם כתבו דברי בה"ג אלה ולא נחלק עליו כל מי שחלק אלא לומר דלא תקינו לה קידושין כלל ולא בעיא מידי. אבל מ"מ אף לדברי בעל הלכות גדולות והנמשכים עמו לא אמרו אלא שיש לה קידושין מדרבנן וכיון שאין קידושיה אלא מדרבנן במיאון סגי וכן כתב הרא"ש ז"ל בפירוש אחר שהביא דברי בה"ג ודברי התוספות החולקים עליו וז"ל ועתה לפי דברי בה"ג צריכה מיאון אם רוצה לצאת מבעלה ולפי דברי התוס' אינה צריכה אפילו מיאון. וכן כתב הטור וז"ל קטנה שהלך אביה למדינת הים והשיאוה אמה ואחיה כתוב בשאלתות דהוו קידושין וצריכה מיאון וכדאתי אביה לא בעיא קידושין אחרים: והתוספות כתבו שאינן קידושין ואפילו מיאון אינה צריכה וכן כתב רבינו ירוחם ולפי בה"ג צריכה מיאון אם רוצה לצאת מבעלה:
 
אלא שנלע"ד שאפשר לבעל הדין לחלוק ולומ' בזה דבה"ג וכל אלו הפוסקים שהביאו דבריו לא נכפלו אלא לאשמועינן דין קטנה שאביה במ"ה אם תקנו לה רבנן קידושי' כמו יתומה לענין שיחולו בה קידושי ודאי דרבנן כמו יתומה וכי אתי אביה לא יצטרך לקדשה קידושי' אחרים או לאו: אבל אם היה צריכה גט משום חשש דשמא נתרצה האב או לא דין אחר הוא זה ולא אתינן עלה מטעמא דתקינו לה רבנן קידושין אלא דשמא נתרצה האב ואותן קידושין חמורים מהם מצד וקלין מצד דאת"ל דהתרצ' האב חמירי ודאי ובעיא גט אבל מ"מ אם נחמיר בהן אין חומרתן אלא מן הספק. ואת"ל דלא התרצה האב אין כאן קידושין כלל ואפילו מדרבנן. ובה"ג והפוסקים שהביאו דבריו לא נחות להכי אלא אתו לאשמועי' דאפילו א"ת דלא חיישינן לשמא נתרצה האב ומשכח' לה נמי כגון שידענו שלא שמע או באיזה מציאות אחרת. מכל מקום יש לדון להצריכ' מיאון כדין יתומה קטנה ולא תזקק לקידושין אחרים או לא ולעולם כל שיש לחוש שהתרצה האב בעיא גט מספק: ואע"פ שהמפרשי' החולקים על בה"ג הקשו עליו דאם איתא דקטנה שהלך אביה למ"ה בעיא מיאון א"כ כי מקשה בגמר' לעולא מההיא דמיאנו או נתגרשו ומההיא דמוכרח אלמנה לכ"ג אמאי דחיק למימר כגון שנעשו לה מעשה יתומה בחיי האב ובקידושי ייעוד ואליבא דרבי יוסי ה"ל לאוקומי בקטנה שהלך אביה למ"ה שצריכה מיאון. ונראה מדבריהם דלדידהו קטנה שהלך אביה למ"ה לא בעיא מידי ואפילו היכא דאיכא לספוקי ששמע ונתרצה דאם לא כן לדידהו נמי תקשי אמאי לא מוקי לה בקטנה שהלך אביה במ"ה ולא ידענו אם שמע אם לאו דמודו בה דחיישינן לה. והם רבים עתה המקשים הקושיא הזאת לבעל ה"ג כאשר יראה המדקדק בדבריהם: י"ל דעד כאן לא קשיא להו אלא דלוקמה בקטנה שהלך אביה במ"ה לדעת בה"ג משו' דלפי סברתו קידושיה הוו מדרבנן ודאי ושפיר קאמר עלה וכולן שמתו או מיאנו וכן קרי לה אלמנה אבל אי לאו דבה"ג אע"ג דכשאביה במדינת הים צריכ' גט מספק מכל מקום לא קרי אלמנה: ולא קאמר עלה נמי שנתגרשו או מיאנו דמשמ' דסתם מיאון שאינו בא מן הספק ועוד דאי בשהלך אביה למדינת הים דאיכא לספוקי בה שמא נתרצה כסברת ר"ת גט ומיאון בעיא וכן לא מצו מוכר לה דאת"ל דנתרצה האב ה"ל מוכר לשפחות אחר אישות והדרן קושי' לדוכתא וכדכתב התוס' שם על מה שהק' דלוקמא לעולא בשדכו: ובשלמא לשמואל לא קשיא ליה דאיכא לאוקומא בלא שדכו וכדכתבו התוס' ובלא שדכו ס"ל לשמואל דבעי' מיאון אפי' הוא בעיר ושפיר קאמר עלה או שמיאנו וכן קרי לה אלמנה אבל לעולא ליכא למימר הכי, דהא עולא אמר אפי' מיאון אינה צריכה וס"ל לתלמודא דכיון דעולא אמר אפי' מיאון אינה צריכה כשהוא בעיר כשהוא במ"ה נמי איכא למימר הכי דלא משמע ליה כלל לחלק כחילוק בה"ג ונהי במ"ה ואיכא למיחש שמא שמע לא יאמר עולא אפי' מיאון אינה צריכה דבכה"ג גט ומיאון בעיא מ"מ מיאון בלבד מתקנת' דרבנן בעלמא דבהכי צריך לאוקומי או שמיאנו ואלמנה דמתניתא לית ליה לעולא כיון דאמר אפי' מיאון אינה צריכה ולא מפלגי' בין הוא בעיר לאינו בעיר: הילכ' מקשה תלמודא שפיר לעולא אי לאו דבה"ג אבל לדברי בה"ג דס"ל דיש חילוק בין אביה כאן ובין כשהוא במ"ה ולא קאמ' עולא אפי' מיאון אינה צריכה אלא כשאבי' כאן אבל כשהוא במ"ה תקינו ליה רבנן נישואין למיאון הוה מצי תלמודא שפיר לאוקומי ההיא דמיאנו ודמוכרה לקרובים כשאביה במ"ה: נמצא לפי זה שבה"ג וכל הנלוים אליו המקשים לדבריו אפשר ליחס להם סברת ר"ת אע"פ שהם כותבים דכשאביה במ"ה דצריכה מיאון דכלהו לא מיירו אלא לאשמועינן דין קידושי ודאי דרבנן דבקטנה בחיי האב לא קידושין הבאין מחמת חשש הספק וכמו שכתבנו וכן נר' שמפרש המרדכי בדבריהם שכתב ואע"פ שהסמ"ג והמיימוני ובה"ג לא חלקו סתמא דברו ולא פירשו. ויש לדקדק בדבריו שהיאך הוא כותב דהסמ"ג ובה"ג לא חלקו וסתמא דברו ולא פירשו שהרי שניהם כאחד ברור מללו לחלק בין איתיה בעיר בין ליתיה בעיר בה"ג כתב בפירוש שקטנה שהלך אביה במ"ה תקינו לה רבנן קידושין ונראה דמדרבנן בעלמא הוא דאית לה קידושין לענין דצריכה מיאון אבל גט מספק לא: והסמ"ג גם כן הביא דברי בה"ג ונשא ונתן בהם ונר' בפי' דלא ס"ל כר"ת וא"כ היאך הוא אומר דסתמא דברו ולא פירשו: אלא ע"כ דממה שכתבו דקטנה שהלך אביה במ"ה בעיא מיאון אין ראיה כלל דלא ס"ל כר"ת די"ל דלא אתו לאשמועינן אלא דין קדושי קטנה אי תקנו לה קידושין אם לאו אבל לעול' כל שיש ספק קדושי תורה חיישינן: ולכך כותב המרדכי דסתמא דברו ולא פירשו: גם דברי המרדכי שכתב במעשה קטנה אחד שהלך אביה למ"ה ואח"כ בא אביה ושתק ה' ימים ושב הענין לקהל וכו' ואח"כ אמר הנה קדושי בתי קטנה ומה ששתקתי ה' ימים לפי שנתרציתי ובאו לדין ופסקו שאם הקדושי' היו בעין בשעת ששתק ונתרצה הוו קידושין אבל אם נתאכלו הקידושין לא חיילי הקידושין ויכולה למאן וכ' וכתבו וכ"ש היכא דאינו יודע אם נתרצה דלית הלכתא כרב ושמואל דחיישי שמא נתרצה וכו' דמשמע לכאורה דלא חיישי כלל כל הני רבוואתא לחששא דר"ת כשהאב במ"ה דלמ' שמע ונתרצה דאי הוו חיישי להכי אפי' לא היו הקידושין בעין כשבא האב ושתק היה להם לחוש שמא התרצה שם. ועוד שכותב דאם אינו יודע שהתרצה לא חיישי' דלית הלכתא כרב ושמואל ואם איתא לדר"ת אפי' אינו יודע אם התרצה מ"מ ניחוש דעד כאן לא אמרי דלא חיישי אלא כשהוא כאן דאמרי' מרתח קא רתח אבל כשאינו בעיר לא: י"ל דהתם כיון שהיה מוחה עכשו בפנינו ואומר שלא נתרצה ליכא למיח' שמא שמע שם ונתרצ' אלא אם נתרצה כאן אחר שבא היה מקום לחוש ועל זה פסקו שאם היו המעות בעין כשבא ושתק ונתרצה בפירוש הוו קידושי' ואם לאו אינן קידושין גם אמרו דלא חיישינן דשמא נתרצה עכשו שראינו אותו שותק בפנינו דלית הלכתא כרב ושמואל דסבירא להו דכל ששותק אמרינן אודויי אודו ליה אלא כעולא דסבר דלא חיישינן לשמא נתרצה כשהוא שותק בפנינו. וזה עצמו י"ל לדברי ת"ה שכתב בסימן ר"ח על הקטנה שנתקדשה כשהי' אביה במדינת הים דמשמע מדברי הרב שם שאינו חושש על קידושיה אלא משום סברת בה"ג שאמר שקטנה שהלך אביה במדינת הים תקינו לה רבנן קידושין הא לאו הכי לא הוה חייש כלל לשמא שמע ונתרצה ואף על גב דהיה במדינת הים משום דהתם מיירי שהיה מוחה כאן בפנינו כמו שסדר שם בשאלה דכשבא ושמע צווח וממאן בקידושין ונישואין ובכל כי האי גוונא לא חיישינן שמא שמע שם ונתרצה אבל כל שלא בא ומאן ויש לנו לספק שמא שמע שם ונתרצ' אפשר דמודה הרב דחיישינן אלא שדקדוק דבריו שם אינו מוכיח כן וכמו שנבאר לקמן ב"ה:
 
היוצא לנו מכל זה מה שאפשר לדוחה לדחות בדברי כל הפוסקים המפורסמים אשר כתבנו שלא יהיו חולקים על החילוק שכתבנו משם ר"ת אבל מכל מקום האמת עד לעצמו כי כל מה שאמרנו שנויי דחיקי נינהו ופשטם של דברים מוכיח דכל הני רבוואתא אשר הם עמודי ההוראה לית להו האי סברא כלל לחלק בין איתיה בעיר בין ליתיה בעיר ואם היו סוברים כחלוק זה לא הוו שתקי מיניה. וכבר נמצא לראשונים ז"ל שנשתמשו בטענה זה להביא ראיה נגד מה שרצו לחלק באי זה חלוק מדשתקי קמאי מינייהו דאי הוו הנך מילי לא הוו שתקי מינייהו כדכתב הרי"ף ז"ל וכל האחרונים לעולם מסתייעים בדבריהם מטענת לא אשתמוט חד מינייהו לכתוב זה. והר"ן ז"ל דבריו מפורשים כנגד חלוק זה שכתב וז"ל ומדאמרינן סתמא קטנה שנתקדשה שלא לדעת האב ולא מפרשי' אי אביה כאן כדמפרשי' לקמן משמע דסתמא קאמר דאפילו אביה במדינת הים ולא שמע כלל חיישינן: ואף על פי שבענין הסברא שנראה מדבריו דכשאביה במדינת הים גרע מכשאביה כאן מדכתב ואפילו הוא בעיר אחרת דמשמע בעיר אחרת גרע י"ל דלא פליג אסברא דרבינו תם דמשמע דכשהוא בעיר אחרת איכא למיחש טפי משום דהר"ן ז"ל קאי אסברת רב ושמואל דחייש לשמא נתרצ' ולדברי רבינו תם סברת רב ושמואל היא דמדשתיק אודויי אודי במה שכתוב במרדכי ולסברא זו פשיטא ודאי דכשהוא בעיר הזאת ושתיק עדיף מכשהוא בעיר אחרת ואינו שותק בפנינו: ועוד שכיון שהוא אומר ולא שמע כלל פשיטא דכשהוא בעיר אחרת גרע מכשהוא בעיר הזאת ולא דגריעותא בעיר זאת אליבא דעולא אינה אלא משום דמדשתיק מרתח רתח: מכל מקום בפי' דברי האמוראים הרי הוא אומר דמדקאמר סתמא ולא פירש משמע דבכל ענין איירי בין הוא בעיר בין אינו בעיר. ולפי זה דברי עולא נמי בכל ענין מיירי וזה שלא כדברי רבינו תם שכתב דלא פליגי אלא כשאביה בעיר: גם מה שהעלה שם במסקנת דבריו לדעת הרי"ף ורש"י ז"ל דלא חיישינן כלל אליבא דרבינא דקי"ל כוותי' לא לשמא נתרצ' ולא לארצויי ארצי ולא לשליח שווייה נראה שלא כחלוק ר"ת לגמרי וכמו שיתבאר עוד ב"ה: והנה הר"ן ז"ל אחרון המפרשים דבריו סוברים נגד חלוק זה ולא הביא חולק בענין: והרשב"א ז"ל במסכת קידושין פירש הסוגיא להפך לגמרי דאדרבה לא איפליגו אמוראי אלא כשאביה במדינת הים דוקא: גם דברי הריב"ש בסי' קצ"ג מוכיחים דאפי' כשהאב במדינת הים לא היה חושש שמא התרצה אפילו לא היה עכשיו מוחה: ומ"מ מי שעדין לבו נוקפו בכל זה הלא נגד עינינו דברי הרב הקולון /מהרי"ק/ ז"ל אשר כתב בשרש ק"ן משם ספר הישר וז"ל ועל הקטנה שנשאת ואביה במדינת הים נראה בעיני קידושיה מדרבנן וצריכה מיאון וכן פוסק רב יהודאי גאון ומה שכתב למעלה מפסק זה בסוף הלכות קידושין וקטנה שקדשה עצמה או שהשיאה עצמה בחיי אביה אין קדושיה קידושין ואין נישואיה נישואין היינו לגבי שאינה צריכה גט כדמוכח מילתא דפסיק רבינא ז"ל וכו' אבל מיאון צריכה וקידושיה דרבנן נינהו אבל גט מספקא לא ולי נראה ג"כ דקידושי דרבנן נינהו וכו' והנה דברי התשובה הזאת ברור מללו דאין צריכה גט כלל ולא שקיל וטרי אלא להצריכה מיאון אבל גט לעולם לא. ואף על פי שאביה במדינת הים ולענין מעשה אמרה שיוצאה מבעלה במיאון ולא חש כלל לומר שהצריכה גט נמי: ואין לדחות כאן דמיירי דידענו בברור שלא שמע דליכא תו חששא דשמא התרצ' כמו שרצינו לדחות בדברי כל שאר הפוסקי' שכתבו דינו של בה"ג מדכתב כדמוכח מילתא דפסיק רבינא ואי מיירי כשידענו שלא שמע לא אתינן עלה מכח פסק רבינא דרבינא לא מיירי אלא היכא דאיכא למיחש שמא התרצה ואלו היה כאן חשש התרצה אפילו עולא ורבינא מודו בכה"ג שהוא במדינת הים אלא משום דידעינן דלא שמע וליכא חששא הוא דשריא: ועוד שכתב אבל גט מספקא לא משמע דאיכא ספקא בדבר אלא דלא חיישינן מספקא וקי"ל כעולא ורבינא: ואברא שבדברי תשובה זו איכא למידק שנראה שהוקשה לו ממה שכתב למעלה מזה הפסק וקטנה שקדש' עצמה או שהשיאה עצמה בחיי אביה אין קידושיה קידושין ואין נישואיה נישואין והוא מבואר שדין זה לא מיירי בהלך אביה למדינת הים דסתמ' קטנ' שקדש' עצמה וכו' ואם היה אביה במ"ה ה"ל לפרושי ועוד דפשיט' ודאי שדברי רב יהודאי גאון שכותב כאן הם הם דברי בה"ג אשר לפנינו וכדברי האומר שבה"ג הוא רב יהודאי גאון וכן מסודרים שם הדינים האלה ככתבם וכלשונם בסוף הלכות קידושין ומסודרים זה למעלה מזה כמו שכתוב בתשובה והלשון שם בדברי בה"ג ומוכיח שדין זה של קטנה שקדשה עצמה או שהשיאה עצמה לא מיירי כשאביה במדינת הים שכתוב שם וקטנה שקדשה עצמה וכו' ואח"כ כתב והיכא דאזל אביה במדינת הים ואינסיבתה אמה קדושיה מדרבנן וכו' ומשמע דמעיקרא לא מיירי כשהלך אביה במדינת הים אלא בתר הכי הוא מחדש דין אזיל אביה במדינת הים וכיון שכן מאי קשה ליה מדכתב אין קידושיה קידושין ואין נישואיה נישואין הא לא מיירי התם כשאביה במדינת הים וכשאין אביה במדינת הים שפיר קאמר אין קידושיה קידושין ואין נישואיה נישואין וכו' ועד כאן לא מספקינן אלא כשאביה במדינת הים ומתוך זה היה אפשר לספק ולומר שמה שכתב: ומה שכתב למעלה מזה בהלכות קידושין וכו' לא הוקשה לו כלום על דבריו דלא ק"ל מידי כדאמרן אלא שהוא מחדש לנו ענין א' שמה שכתב גם כן בה"ג למעלה מזה וקטנה שקדשה עצמה וכו' אף על גב דמיירי כשאביה כאן היינו לענין שאינה צריכה גט דע"כ לא אמר רבינא אלא דלא חיישינן לדרב ושמואל אלא להצריכה גט אבל לא פסיק כעולא לגמרי דאפילו מיאון אינה צריכה. ומדברי רבינא לא מוכח אלא דלא חיישינן לנתרצה דלא בעיא גט ואכתי אפשר לומר דמיאון צריכה וכן יש לדקדק קצת מלשון המרדכי גם כן שכתב וראיתי כל הגאונים שפסקו כרבינא ודלא כרב ושמואל וכו' אם כן יהיה הלכה כעולא דאפילו מיאון אינה צריכה משמע דאפילו כי אמרינן דהלכה כרבינא ודלא כרב ושמואל עדין אפשר לספק אם הלכה כעולא דלא בעיא אפילו מיאון וכתב אם כן יהיה הלכה כעולא וכו' וזו סברת שמואל גם כן בלא שדכו דמיאון מיהא בעיא כמו שכתבו התוספות ועולא גם כן אצטריך לומר אפי' מיאון אינה צריכה משמע דהיה מקום לומר דתיבעי מיאון מיהא אפילו כשאביה כאן: ומעתה אפשר לומר שזו סברת ספר הישר דאף על גב דאפסיקא הלכתא כרבינא דלא חייש לדרב ושמואל היינו דלא תבעי גט דלא חיישינן לשמא נתרצה אבל מיאון מיהא בעיא וכן מפרש דברי בה"ג שכתב וקטנה שקדשה עצמה וכו' דלעולם בעיא מיאון. ומ"ש בה"ג אחר זה וקטנה שהלך אביה למדינת הים ואנסיבתה אמה וכו' לא מפני שדין הלך אביה למדינת הים חלוק מהדין הקודם לענין מיאון אלא לומר דלא תקינו רבנן קדושין ונישואין לכתחלה ומיקדשה לכתחלה וכי אתי אבוה וכו' ולמד לנו הדין במילתא דשכיח שמקדשתה אמה כשאביה במדינת הים דכשאביה כאן לאו אורח ארעא לקדשה אמה אבל לעולם אפילו קדשוה כשאביה בעיר בעיא מיאון. ומעתה אם הבנת תשובה זו היא ע"פ מה שאמרנו אין להביא ראיה מלשון זו ממה שכתוב בה דפסיק רבינא וגט מספקא לא דמיירי כשיש ספק ששמע דלפי פירוש זה כל לשון זה אדין וקטנה שקדשה עצמה איתמר דמיירי כשאביה כאן כדפי'. ובהאי דינא ודאי איכא ספקא דשמא נתרצה ושייך שפיר למימר בזה אבל גט מספקא לא: אבל בעיקר דינו שבא לדון עליו שהוא כשאביה במדינת הים ולא הזקיק בו אלא מיאון איכא למימר דלעולם דמיירי בשאין לספק בו ששמע ומשום הכי לא בעיא גיטא אבל כל היכא דאיכא לספוקי ביה ששמע והתרצה מספקא בעיא גט נמי: והן אמת שאחר דברי תשובה זו לאו שלמים הם אתנו ואינם לפנינו ככתבם וכלשונם א"א לעמוד על עיקרן של דברים היטב: ומ"מ נ"ל דוחק גדול מה שאמרתי ליחס לספר הישר סברא זו לדעת בה"ג שאפילו כשאביה בעיר צריכה מיאון שכל המחברים האחרונים איש לא נעדר חלוקים בזה כמו שיראה הרואה בדבריהם. ועוד שלפי דברי המרדכי בחלוקו של ר"ת אף ר"ת עצמו סבר דכשהוא בעיר הלכה כעולא דאפילו מיאון אינה צריכה ויותר נראה לו דספר הישר ס"ל דמה שכתב בה"ג בדין הא' וקטנה שקדשה עצמה וכו' הוא סתם וכולל בין כשאביה כאן בין כשאביה במ"ה ואמר בשניהם דין א' כולל את שניהם דהצד השוה שבהם שאין קידושיה קידושין לענין שאינה צריכה גט. ואחר כך חוזר ומפרש דמ"מ יש חלוק ביניהם לענין מיאון דהיכא דאזיל אביה במ"ה בעיא מיאון ומה שכתב למעלה סתם אין קידושיה קידושין היינו לענין גט: ונמצא לפי זה שכל מה שכתב דבעיא מיאון אבל גט מספקא לא הוא נאמר על חלוקת כשאביה במ"ה: וחזרנו אל מה שהוכחנו לעיל דלא חייש כלל לשמא התרצה אפי' היכא דליכא לספוקי שמא שמע והתרצה כדמוכח מלשון דפסיק רבינא ומלשון גט מספקא לא ודלא כחלוק שכתב המרדכי משם ר"ת. וזה נראה דקדוק הכרחי בדברי תשובה זו אם לא שנאמר דסברת תשובה זו דלשמואל דאמר חיישינן שמא נתרצה אפי' לא שמע כלל חיישינן דמסתמא אמדינן דעתיה דניחא ליה בקידושי בתו דזכות הוא לו וזכין לאדם שלא בפניו וסברא זאת נר' לכאורה מסברת מתוך דברי הר"ן ז"ל שכתב ומדאמרינן סתמא שמא נתרצה האב משמע אפי' הוא בעיר אחרת ולא שמע כלל חוששין לה והיינו ודאי מטעמא דכתיבנא דחיישינן דניחא ליה בהכי וכל דניח' ליה זכות הוא לו וזכין לאדם שלא בפניו. ואע"פ שמתוך דברי הר"ן אח"כ נראה לפרש כדרך אחרת וכמו שנתבאר לקמן מ"מ סברא זו אפשרית: וכן וכן /מלת וכן מיותרת/ כתוב /כתב/ מהר"ם בתשובה בפ' דלשמואל אפי' מת ולא שמע כלל חיישינן ולפי זה י"ל שזו סברת התשובה ג"כ דלרב חיישי' אפי' לא שמע כלל דילמא ניח' ליה בהנך קידושי וזכות הוא לו ורבינא לא סב' להא דרב ושמואל והיינו דקאמר דפסיק רבינא וגט מספקא לא אבל לעולם היכא דאיכא לספוקי דשמע והתרצה חיישי': אבל זה א"א שאת"ל דרבינא לא חייש לשמא זכות הוא לו וניחא ליה כ"ש שאין לו לחוש שמא שמע ונתרצה. והא דמחלקים לר"ת בין איתיה בעיר לליתיה בעיר אינו אלא משום דכי איתיה בעיר ושתיק אמרינן דמרתח רתח מדלא התרצ' בפי'. אבל אם באת לחוש שמא שמע ונתרצה א"כ תחוש נמי שמא הוא מרוצה וכתב אה"נ שיש לחוש שמא הוא מרוצה והא דפליג רבינא לאו משום דס"ל דסתם אב לא ניחא ליה דכיון דחייש לשמא שמע ונתרצה לפי דרכנו היה לו לחוש ג"כ לשמא הוא מרוצה כדאמרן אלא משום דס"ל דאע"ג דניח' ליה כל שלא שמע והתרצה לא מהני: ומה שכתוב בתשובה אבל גט מספקא לא לאו למימר גט מספיקא לא דכיון דספיק' הוא לא חיישינן אלא ה"ק אבל גט שהיה אפשר לחוש מספקא דשמא הוא מרוצה לא דאינה צריכה גט משום טעמא דניחא ליה כל שלא שמע מ"מ קשה היכי קאמר דמוכח מילתא דפסיק רבינא דרבינא לא מיירי בהכי וכ"ת דמדלא חייש רבינא לדרב ושמואל משמע דלא חייש להכי זה אינו דרבינא לא מיירי אלא כשהוא בעיר וכי היכי דממילתיה דרבינא לא מפקי כשהאב בעיר אחרת אלא אפ"ה חיישינן שמא התרצה משום דרבינא לא מיירי כשהוא בעיר הזאת דאיכא למימר מרתח רתח ה"נ לא מפקינן סברת דמסתמ' ניחא ליה לאב אלא ודאי נראה מכח תשוב' זו דאפילו כשהאב במ"ה לא חיישי' מספקא להצריכה גט ואפי' היכא דאיכא לספוקי אם שמע אם לא שמע כדמוכח מלשון מספקא ופסיק רבינא כדכתי' ולא עוד אלא שתשובה זו מיוחסת לר"ת עצמו אשר כותב המרדכי כאן משמו חלוק בין איתיה בעיר לליתיה בעיר ונראה ודאי דר"ת מפרש כן בדברי בה"ג וס"ל נמי כוותיה בהא ואפי' נדחוק לפרש כפי' שפירשנו לעיל דקאי אאיתי' בעיר מ"מ ק' מדידיה אדידיה עם דברי המרדכי שכותב משמו דמשמע דס"ל כשהוא בעיר הלכה כעולא דאפי' מיאון אינה צריכה. ומעתה חל עלינו ביאור דברי ר"ת שכתב המרדכי בדרך שלא יהיו חולקי' עם דבריו בספר הישר. ואיברא שהמדקדק בדברי המרדכי שם יראה שכל עצמו של ר"ת לא בא אלא ללמד שקטנה שהלך אביה למדינת הים צריכה מיאון ואינה בכלל אינה צריכה מיאון שאמר עולא שכתב וראתי /וראיתי/ כל הגדולים שכתבו דקטנ' שנתקדשה שלא לדעת אביה בין הוא בעיר בין אינו בעיר אין חוששין שמא נתרצה האב כרבינא שהוא בתרא' דלא סבר הך דשמואל דאמר צריכה גט וצריכה מיאון אם כן יהיה הלכה כעולא דאפי' מיאון אינה צריכה אך ר"ת פי' נראה שעיקר הלימוד מדברי הגאונים הוא דאפי' מיאון אינה צריכה וכנגד זה באו דברי ר"ת לומר דא"א לומר כן דאפי' מיאון אינה צריכה אלא דמיאון ודאי צריכה דנהי דלא חיישינן שמא נתרצה האב להצריכה גט אבל מיאון מיהא בעיא וכמו שכתב בתשובה ולא חשבי' ליה מסתמא במיחה אלא ניחא ליה עד דלא תצטרך אפי' מיאון: ומשום דעולא אמר אפי' מיאון אינה צריכה דמשמע דלא תקינו ליה קידושין כלל בא ר"ת לומר דלא היא דלעולם ס"ל לעולא דכשאבי' במ"ה צריכה מיאון דכל כי האי גוונא תקינו לה ודאי קידושין והא דאמר עולא אפילו מיאון אינה צריכה משום דלא מיירי כשאביה /נראה שנתחלפו השורות ומתיבת לענין עד תיבת פשוט מקומם אחרי המלים: דאית לה קידושין/ לענין מיאון אלא כשאביה כאן: וזה פשוט במדינת הים דשייך לומר דאית לה קידושין דברי המרדכי שאמר ומדברי רבינו תם נלמוד אליבא דעולא בעיא גט או מיאון שכיון שאין קידושיה אלא מדרבנן במיאון סגי לה: והא דקאמר היאך יתיר עולא ספק אשת איש שמא יתרצה והוו קידושין למפרע כבר היה אפשר לומר דלא קאמר דהויא ספק אשת איש אלא כשידענו ששמע אלא דמספקא לן אם התרצה אם לאו אבל שלא /כשלא/ התרצה לא מהני ובכי האי גוונא סבירא ליה לרבינו תם דיש להחמיר בדבר ולומר דהתרצה דשמא ניחא ליה בקדושי בתו ולפיכך לא סגי ליה במיאון דחיישינן דילמא התרצה אבל כל שלא ידענו אם שמע אם לאו שאין הספק בא מחמת שמא ניחא ליה או לא ניחא ליה אלא שמע או לא שמע וכל שלא שמע דאיכא למימר התרצה לא הוו קידושין ודאי מודה רבינו תם דלהכי לא חיישינן והיינו דמסיים נמי בעיא גט או מיאון רוצה לומר גט כשידענו ששמע או מיאון כשלא ידענו אם שמע אם לאו דלהאי לא חיישינן אלא שקשה על זה שמי הגיד לו לרבינו תם דפלוגתא דרב ועולא מיירי כשידענו ששמע עד דתקשי ליה היאך יתיר עולא ספק אשת איש דילמא לא מיירי אלא כשלא ידענו אם שמע אם לאו ולא קשיא מידי ואף על גב דסתמא בכל גוונא מיירי מכל מקום טפי הוה לן למימר דמיירי בכה"ג כי היכי דלא תיקשי לן. אבל מה שאיפשר לומר בכוונת רבינו תם ז"ל הוא שלא הוקשה לו זה אלא אם תמצא לומר דאפילו מיאון אינה צריכה משום דסברת רבינו תם ז"ל היא דטעמא דקאמר עולא אפילו מיאון אינה צריכה לאו משום דלא חייש לשמא נתרצה דסתם אב לא ניחא ליה בקדושי בתו שלא מדעתו אלא משום דס"ל דאפילו התרצה בפירוש כל שלא היו קדושין מדעת האב דנחשביה כאלו א"ל צאי וקבלי קדושיך לא מהני וכמו שכתוב בתוספות רי"ד בפירוש וכמו שצ"ל לשטת האומרים דאפי' התרצה בפירוש לא מהני כמו שכתב הר"ן ז"ל ואפי' ס"ל כשיטת הרא"ש דכל התרצה מהני מ"מ כל שלא שמע והתרצה מודה ודאי דלא מהני והשתא קשיא ליה לר"ת דנהי דסבר עולא דאינה צריכה גט משום דרצוי לא מהני מ"מ מיאון היל"ל דצריכה שמא התרצה האב וכל שהתרצה האב ודאי מהני לענין זה שתצטרך מיאון וע"כ לא מהניא סברת עולא דלא חייש אלא לענין דלא חייש שהתרצה שיועיל כאלו אמר לה צאי וקבלי קדושיך דלהוו קדושי תורה אבל לענין שיחולו בה קדושי דרבנן לומר דתקינו לה רבנן קידושין אין ספק שכל שאביה מרוצה ואינו מוחה תקינו לה רבנן קידושין כשאביה במדינת הים וכל שכן כשנאמר דעולא חייש שהתרצה האב בפירוש אלא דלענין קדושי תורה לא מהני רצוי דבתר הכי: אבל מכל מקום כיון דחיישת שהתרצה מהני ודאי ההוא רצוי לענין מיאון: לכך אומר רבינו תם ז"ל דליכא למימר כלל דלעולא אינה צריכה אפילו מיאון כשאביה במדינת הים אלא עולא דקאמר אפילו מיאון אינה צריכה משום כשהוא בעיר קא"ל דכל שאביה בעיר אין לה קידושין אפי' לענין מיאון אבל כשאין אביה בעיר מודה עולא דקידושין תקינו לה רבנן ובעיא גט או מיאון להתירה. ומשום דהוה אפשר לומר דמ"מ אפי' כשאביה כאן הל"ל וצריכה מיאון וכיון שהוא כאן ושתיק אודויי אודי ונהי דלא מהני הודאתו לעולא לענין שיחולו בה קדושי תורה משום דסבר דאפי' רצוי בפירוש דבתר קידושין לא מהני מכל מקום כיון דחשבת ליה מרוצה הוה ליה למימר שיחולו בה קידושין לענין מיאון: ויש לנו לדחות זו שיש לומר שהוא מרוצה בקדושין להלך אביה במדינת הים לכך הוצרך רבינו תם לומר דלעולא לא חשיב השתיקה /כאודוי'/ כאודי' אודי ליה אלא אדרבה דמדשתיק מרתח רתח ומשום הכי אף על גב דשתיק לא מהני אפילו למיאון דמשום קדושי תורה ודאי פשיטא דלא מהני אפילו בלאו טעמא דמרתח רתח דאפילו התרצה בפירוש נמי לא מהני אבל למיאון הוה מהני אי הוה ידעינן דהא דשתיק אודויי אודי ליה ולא אמרינן דלאו משום דאודויי שתק אלא משום דמרתח רתח ונמצא לפי זה מעולם לא אמר רבינו תם דמחמרינן טפי כשהוא בעיר אחרת אלא להצריכה מיאון וכמו שכת' בתשובה. והא דקאמר היאך יתיר עולא ספק א"א אע"ג דלאו אשת איש מן התורה היא מכל מקום כיון שהיא מקודשת מדרבנן קרי לה ספק אשת איש: אי נמי משום דלעולא דאמר אפילו מיאון אינה צריכה לכי גדלה נמי ולא מיאנה שריא לעלמא ואין קידושיה קידושין מדרבנן לכי גדלה ולא מיאנה גדלי קדושי בהדה:
 
אלא שעדין יש לדקדק בדברי רבינו תם ז"ל במה שאמר שמא יתרצה האב והוו קדושין למפרע שנראה שאין עיקר החשש לשמא שמע ונתרצה אלא שמא התרצה והוו קדושין למפרע ואף על גב דלעת כזאת מודינן דלא חיישינן ולא הוו קידושין ולכך נראה לפרש דהא דקאמר רבינו תם שמא יתרצה האב לאו משום דחייש שמא כבר נתרצה האב דעולא לא חייש להכי כלל: אלא מיהו קשה לי לרבינו תם דאף על גב דעולא לא חייש לשמא נתרצה כלל מכל מקום אינו מן הנמנע שיבא ויתרצה וכל שיבא ויתרצה הוו קידושין למפרע ואם כן נהי דעולא לית ליה לשמואל דחייש לשמא נתרצה האב מכל מקום היה לו לחוש לשמא יתרצה ויהיו קדושין למפרע וא"כ היאך מתיר עולא ואמר אפילו מיאון אינה צריכה: ונראה דאפילו לא תמאן כלל מותרת לגמרי והבא עליה אינו עובר באיסור אשת איש וכן מותרת לינשא לאחר אפילו בזמן דלא מהני מיאונה כגון בזמן הנערות ועדין איכא למיחש לרצוי האב ובכלל מדברי עולא משמע ודאי דליכא שום חשש כלל ומותרת לגמרי ועל זה קשיא דהיאך אינו חושש שמא יתרצה: וסברות אלו כלן סברות ישרות עולות בקנה אחד עם סברת רבינו תם שכתבו התוספות בפירוש בפרק האיש מקדש כאשר יראה הרואה המדקדק בדברים שם: ומכח קושיא זו אומר רבינו תם דע"כ לא אמר עולא אפילו מיאון אינה צריכה כשאינו בעיר דכשאינו בעיר ודאי יש לו לחוש לשמא יבוא ויתרצה ויהיו קדושין למפרע כדאמרן: אלא ע"כ דברי עולא דאמר אפילו מיאון אינה צריכה מיתוקמא כשאביה בעיר ושמע ושתק דהשתא ליכא למיחש תו שמא יתרצה אחר כך והיו קידושין למפרע דכל כי האי גוונא אפילו יתרצה האב לבסוף לא מהני דע"כ לא אמרי' דהוו קידושין למפרע אלא כשלא היה בעיר אבל כשהיה בעיר ושמע ושתק ולא אמר בשעת שמועה שהוא מתרצה סבירא ליה לעולא דמדשתיק מרתח רתח והילכך אפי' מתרצה אחר כך לא מהני וכענין שכתבו התוס' אליבא דרב ושמואל שאם שתק בשעת שמועה אף על פי שצווח אחר כך לא מהני וה"נ נימא אליבא דעולא דסבירא ליה דאם בשעה ששמע שתיק ולא אמר אין בפי' דמדלא אמר אין בפי' מרתח רתח דאפילו אם יתרצה אחר כך בפירוש לא מהני ואף על פי שסברא זו הרחיקה הריב"ש ז"ל (בסימן תע"ט) ואמר דאפילו כשתמצא לומר דכי שתיק מרתח רתח מ"מ כל שהוא מתרצה בפירוש לבסוף הוכיח סופו על תחלתו דהא דשתק מעיקרא לאו משום רתחא הוא אלא משום דהיה מרוצה בענין והביא ראיה על זה גם כן ממ"ש בגמרא בנתקדשה שלא לדעת ונשאת שלא לדעת אוכלת בתרומה אפילו למאן דאמר דנתקדשה לדעת ונשאת שלא לדעת לא אכלה דמרתח רתח אבל בנשאת שלא לדעת אם איתא דלא ניחא כולי האי לא הוה שתיק ומעת' נלמוד ק"ו כשהוא מתרצה בפירוש מכל מקום רבינו תם אפשר דפליג אסברת דריב"ש /הריב"ש/ והריב"ש עצמו כתב שם שאפשר לדחות ראיה זו דמיירי כשלא שמע הקידושין: ועוד יש לדחות בענין אחר ג"כ וק"ל ואפי' אם תמצא לומר דהיכא שנתרצה לבסוף אפילו היה בעיר ושמע תחלה ושתיק מהני רצוי דלבסוף מ"מ י"ל דס"ל לר"ת דכשהוא בעיר אחרת איכא למיחש ודאי שמא יתרצה היום ולמחר וא"א כלל שיתיר עולא בכה"ג לומר אפילו מיאון אינה צריכה אבל כשאביה כאן ושמע ושתק נהי דאם יאמר אח"כ שהוא מתרצה דמהני מ"מ בכל כה"ג ליכא לאקשויי היאך לא חייש עולא לשמא יתרצה כיון דהשתא שמע ושתק ואם איתא דהוה מתרצה בפירוש מהשתא הוה אמר אין בפי' שהוא מתרצה וכיון דלא אמר השתא שהוא מתרצה לא חיישינן שיתרצה אחר כך וסברא גדולה היא דהא דשתיק השתא לאו משום דאודויי אודי אלא משום דמרתח רתח ויותר יש לנו לומר דהא דשתיק מרתח רתח וכיון שכן ודאי לא נתרצה אחר כך ממה שנאמר דלא רתח ואפשר שיתרצה אחר כך ויחולו הקדושין למפרע ונמצא עכשיו לפי דרך זו דאף על גב דאומר ר"ת דכשאינו בעיר איכא למיחש לרצוי לאו שכבר נתרצה קאמר ולענין שתהא צריכה גט דכבר הפסיק' /איפסקא/ הלכתא כרבינא דלא חיישינן אלא כל מה שחשש אינו אלא שלא תהיה א"א למפרע אם יבוא אביה ויתרצה. וכיון שכל החשש אינו אלא שמא יבוא אביה ויתרצה כל שמיאנה קודם שיבוא האב ויתרצה מהני ודאי וכדאמרינן בגמ' קטנה שלא לדעת אביה בין היא בין אביה יכולין לעכב ובין לפרש"י ובין לפירוש התוספות שם כל שמיאנה קודם רצוי האב מהני ולא אמר ר"ת אלא דליכא למימר אפילו מיאון אינה צריכה והילכך ליכא לאוקמי מילתיה דעולא כשהוא במ"ה אבל מ"מ כל שמיאנה ליכא למיחש תו מידי. ולפיכך כתב עליו המרדכי דמ"מ מדברי ר"ת נלמוד אליבא דעולא כשאין אביה בעיר בעיא גט או מיאון דבחד מינייהו סגי ונמצאו דבריו מכוונים עם מה שכתב בתשובה שלא הצריך אלא מיאון ואפילו תימא שהמרדכי מספקא ליה מילתי' דר"ת ולא נקיט מינייהו אלא בפלוגתא דעולא מיירי כשאביה כאן אבל כשהוא במ"ה לא יאמר עולא אפילו מיאון אינה צריכה ועל כל פנים צריכה גט או מיאון מיהא והוא מה שכתב ומ"מ מדברי ר"ת נלמוד כשאין אביה בעיר צריכה גט או מיאון דמ"מ לא ימלט זה מדבריו מ"מ כיון שמצאנו בתשובה ביאור דברי ר"ת הרי יצאנו מידי ספקו של המרדכי ועוד שפי' דברי ר"ת לפי דרכנו כשיטת שאר המפרשים וכל מה שאמר התוס' משם ר"ת וכן מה שכתוב בתשובה דלעיל בענין הקטנה שתלך אביה למדינת הים דתקינו לה קידושין מדרבנן מדין יתומ' אף על גב דבלאו הכי היתה צריכה למאן כדי לדחות רצוי האב שאפשר שיתרצה מ"מ האי מיאון אינו אלא מטעם ספק ובעכוב בעלמא בין היא בין אביה יכולי' לעכב אבל כשת"ל דתקינו לה קידושין מדין יתומה קידושיה ודאי מדרבנן וצריכה מיאון גמור כדין יתומה ויכולין לקדשה בקטנותה לכתחלה: איברא דהמרדכי עצמו נראה שהוא מחמיר בדבר וסליק דרגא אחרינא דע"כ לא פסיק רבינא דלא כרב ושמואל אלא כשהוא בעיר אבל כשאינו בעיר מחמיר טפי ופסיק כרב ושמואל דחיישינן שמא התרצה וצריכה גט ומיאון. ומ"מ כיון שהוא עצמו כתב בתחלת הדברים דרוב הגאונים כלם פסקו דקטנה שנתקדשה שלא לדעת אביה בין הוא בעיר בין אינו בעיר אין חוששין שמא נתרצה האב כרבינא שהוא בתראה וכו' וסתם דברי כל הפוסקים גם כן שכתבנו מוכיחים כן ור"ת עצמו אין דבריו מפורשים אין לנו לחוש על זה. ואף מה שכתב המרדכי בסוף דבריו וכן פי' אבא מארי וחלק בין הוא בעיר בין אינו בעיר אין הוכחה מדבריו שאביו חלק בשאינו בעיר להצריכה גט אלא שחלק דלא אמר עולא אפי' מיאון אינה צריכה בשאינו בעיר ומ"מ מייתי המרדכי מינה דכיון שהוא חלק כן יש לו לו ללמוד מדבריו מ"ש ונ"ל דאי איתוקם הלכה כרבינא וכו': וזה נראה מדוקדק בלשונו גם כן שכתב וז"ל דאי איתוקם וכו' משמע דסברא זו סברת עצמו הי' שחדשה לא קדמוהו אביו בה וכן האריך לומר וכן פי' אבא מארי וחלק וכו' וק"ל:
 
הכלל העולה מהדברים כי אין לנו לחוש כשהאב במ"ה שמא נתרצה האב להצריכה גט שאין דברי ר"ת ז"ל מוכרחים בפי' הזה כלל וגם כי רבו הפוסקים החולקים על זה:
 
עוד יש כאן טענה אחרת אפילו אם באנו לחוש לדברי המרדכי ואפילו אם נאמר דר"ת חושש להחמיר בכה"ג מ"מ כל זה אינו אלא דוקא בשדכו דהא אפי' לרב ושמואל דאמר צריכה גט וצריכה מיאון לא אמרו אלא דוקא בשדכו כדקאמר רב נחמן עלה והוא בשדכו ואף על גב דמאן דמתני דעולא אדרב ושמואל לית ליה דרב נחמן וס"ל דרב ושמואל אפי' בלא שדכו מ"מ מסקנא דהלכתא דבשדכו דוקא מיירי וכן כתבו כל פוסקי הלכות והשתא אפילו כשת"ל דעולא מודה דכשהאב בעיר אחרת דחיישיני' לשמא נתרצה מ"מ לעול' לא יהא החשש בו חמור יותר מדרב ושמואל וכיון דלרב ושמואל לא חיישינן אלא בשדכו ה"ה לעולא היכא דמודה לרב ושמואל דלא חיישינן אלא דוקא בשדכו והא ליכא למימר דע"כ לא אמרינן דמיירי דוקא בשדכו אלא לרב ושמואל כשהוא בעיר ושותק משום דמספק' לן אם שתיקתו הודאה או לאו אבל כשהוא בעיר אחרת איכא למיחש לעולא שמא שמע והתרצה בפי' ואת"ל דהתרצה בפי' אפילו לא שדכו ודאי מהני דמ"מ כל שלא שדכו אין לנו לחוש לשמא שמע והתרצה דמסתמא כל שלא שדכו סתם אב לא ניחא ליה שתתקדש בתו דמשום הכי לא חיישינן לרב ושמואל כשהוא בעיר ושותק שמא נתרצה אף על גב דרב ושמואל לית להו כלל דמדשתיק מרתח רתח ולעולם לרב ושמואל ליכא שום רבותא כשהוא בעיר הזאת ואדרבא נראה מדברי הר"ן ז"ל דכשהוא בעיר אחרת גרע טפי ואפילו הכי לא חייש אלא כששדכו ואין נראה כלל לומר דמשום דשדכו סבר רב ושמואל דלא אמרינן מרתח רתח אלא אודויי אודי אבל כל שלא שדכו אמרינן מרתח רתח כיון דשותק ולא אמר בפי' שהוא מתרצה אלא רב ושמואל ודאי לית להו כלל סברת מרתח רתח וכמו שמבואר למדקדק שם ס"ל לרב ושמואל דדוקא בשדכו וממנה אתה למד לעולא כשת"ל דמודה כשהאב בעיר אחרת דלא חייש אלא בשדכו אבל בלא שדכו לא וכן נראה גם כן ממה שהזכיר זה המרדכי בשם רב ושמואל שנראה שאין כאן אלא דינו של רב ושמואל אצ"ל שנדקדק לשון המרדכי שאמר הלכה כרב ושמואל דמשמע דלא אתי עלה אלא מטעם הלכה כרב ושמואל ולאו משום דעולא מודה דלפי זה פשיטא ודאי דלא מיירי כלה אלא בששדך דוקא במסקנא דהלכתא כסברת רב ושמואל. ולפי שיטה זו מיושבים לנו גם כן דברי ר"ת ז"ל בתשובה שכתבנו לעיל שנראה שם מפורש דמייתי ר"ת ראיה מבה"ג דכשהאב במ"ה לא בעיא אלא מיאון ור"ת נמי ס"ל הכי והורה כן לענין מעשה דאף את"ל שדברי ר"ת שהביא המרדכי לפי פשטן כשהוא במ"ה בעיא גט לא קשיא כלל שי"ל דהכא משום דלא שדך לא חיישי כלל אפילו ר"ת. אלא שאין זה נוח לי כ"כ מפני מה שכתוב שם כדמוכח מילתא דפסיק רבינא ואם משום דלא שדכו לאו משום דרבינא אתינן עלה אלא משום דלא שדכו מ"מ כיון שדברי התשובה זו באו פסקי פסקי א"א לעמוד על עיקרן של דברים היטב אבל אעיקרא דדינא נראה ודאי דאף כשבאנו לחוש אין לנו לחוש אלא בשדכו: ובזה יצאנו ג"כ מחשש שיטת הרי"ף והרמב"ם והסמ"ג שהם מפרשים בכונת עולא ורבינא דלא ס"ל דרב ושמואל משום דאינהו סברי דאפילו התרצה בפי' לא מהני ולפי שיטה זו דרבינא לא מפקא מחשש דנתרצה דלעולם חיישינן דנתרצה אלא דרצוי לא מהני. וכן כתב הר"ן ז"ל בשיטת הרי"ף ז"ל שהוא מפרש כן דאת"ל דרצוי מהני הוה לן למיחש מספקא שמא נתרצה אף על פי שאחר כך רצה הר"ן ז"ל לומר דאף להרי"ף ז"ל לרבינא לא חיישינן שנתרצה וכן כתוב בתוספות רי"ד דלעולם חיישינן מספק אלא דס"ל דרצוי לא מהני וסתמא אמרו אפי' כשהאב במ"ה וכמו שכתב הר"ן במילתיה דרב דחיישינן שמא נתרצה אפי' הוא בעיר אחרת ולא שמע: ולפי זה יש כאן מקום להחמיר את"ל מה שכת' המרדכי בשם ראבי"ה דדוקא כשנתאכלו המעות הוא דאמרי דרצוי לא מהני אבל כל שהמעות בעין רצוי לבסוף מהני: וכסברא זו נמשכו הרבה מן הפוסקים כמו שכתוב במרדכי ובהגהות מיימון ואע"פ שאין הכרח מדבריהם שהם מיחסים זה להרי"ף והרמב"ם אלא דס"ל דהרי"ף בכל גונא קאמר דרצוי לא מהני דסתמ' דברו ולא פירשו ודברי התלמוד נמי בסתם נאמרו וליכא לאוקמינהו דוקא כשנתאכלו המעות או בקדושי ביאה. ואינהו לדידהו הוא שהם מחלקי' חלוק זה דכשהמעות בעין ונתרצה מהני: ומה שכתב ראבי"ה ואם באנו להעמיד דבריו הכוונה לומר אם באנו להעמיד דינו זה דאפילו נתרצה לא מהני ולדידהו הוא שאומר דין זה אע"ג דהרי"ף פליג עלייהו ואינהו ס"ל דלא חיישינן לשמא נתרצה מספק וכן מבואר שם בדבריהם ונמצא לפי זה דבין למר ובין למר שרי: מ"מ אפשר שימצא מי שירצה לחוש לחומרי כל הסברות האלה: אלא שפשיטא ודאי שאין לחוש לזה אלא דוקא בשדך. ומבואר בדברי כל המפרשים דליכא למיחש לנתרצה אלא בשדך וזהו דעת הרי"ף גם כן:
 
איברא שבהגהת מיימון הביא סברת הרי"ף ז"ל והנמשכים עמו ואח"כ סיים ועוד יש מחלקים בין היכא שמיחה מיד להיכא שלא מיחה מיד דאז חיישינן שמא נתרצה האב והמדקדק בדברי הגהה זו יראה שכל דברי ההגהה שם הם הם דברי המרדכי שכתב אותו מעשה בעצמו וסיום זה שסיים שם ועוד יש מחלקים וכו' נראה שהוא רומז למה שהוזכר שם במרדכי דכשבא האב שתק ד' או ה' ימים ושוב הפגין לקהל וכו' ואחר כך אמר מה ששתקתי מפני שנתרציתי וכו' ורצה לו' דאפי' כשהמעות בעין דוקא אם שתק קצת ימים והתרצה כפי מה שהיה באותו מעשה אבל מיחה מיד לא חיישינן כלל ואף על פי שבאותו מעשה של המרדכי לא שדך מקודם ולא הזכירו שם כלל טעמא דלא שדך היינו משום דעדיפא מינה קאמר דאפילו שדך לא קי"ל כרב ושמואל ועוד דהתם האב היה אומר שנתרצה ועדיף משדך וכן נראה מסיום דברי המרדכי שם שכתב דהלכת' כעולא לא שנא שדך לא שנא לא שדך ומעתה י"ל שדברי ההגהות נמי לא נאמרו אלא בכה"ג שיש רגלים לדבריו שהתרצה דומיא דההוא מעשה שכן רמוז שם בדברי ההגהה שאומר ובשעת הרצוי צריך שישמעו עדים הרצוי מפי האב ואף על פי שכפי הנראה צורך שמיעת העדים היינו משום דהקדושין חלין בשעת הרצוי והמקדש בלי עדים אין חוששין לקדושיו מ"מ ממילא משמע דיש עדים על רצויו ולכך הוצרך לומר אחר כך שאם לא מיחה עוד אפילו בלא עדים מהני ומכל מקום צריך שיהיו רגלים לדבר כגון שדך או שאומר שהתרצה: ואם באנו לומר שאין סיום דברי הגהה זו מכוונים לההיא דמרדכי אלא מילתא באנפי נפשה מייתי דיש מחלקים בענין קטנה שנתקדשה שלא לדעת האב בין היכא שמיחה מיד ובין לא מיחה מיד וכו' מ"מ אין מכאן ראיה להחמיר בנדון משום דבדברי ההגהה איכא למידק דכיון דפסיק דלא כרב ושמואל אלא כרבינא היכי קאמר דכשמיחה מיד דוקא הוא דלא חיישינן אבל היכא דלא מיחה מיד חיישינן שאם כן צריך לומר דרב ושמואל אפי' במיחה מיד פליגי וזה א"א: והא ליכא למימר דס"ל כדברי המרדכי דרב ושמואל ועולא פליגי כשהאב כאן ושמע ושתק דס"ל לעולא דמרתח רתח מדלא קאמר אין בפי' והוה ליה כמוחה אבל לא מיחה מיד ואינו בפנינו חיישינן שהתרצה דא"כ לא הי"ל לומר כלל בין מיחה מיד ללא מיחה מיד אלא בין שתק ובין לא שתק ומלשונם נראה דדוקא מחאה בעינן. וע"כ צריכין אנו לפרש באופן שלא יקשה ואפשר דהני מחלקי' היינו הני גאונים שכתב הרי"ף דפסקי כרב ושמואל ובה"ג אייתו לעיל מיניה דברי חפץ פסק כרב ושמואל בנערה וקאמר השתא נמי דיש מחלקין בענין הדין בחלוק אחר דפסקי כרב ושמואל ולכך אומרים דדוקא אם מיחה מיד לא חיישינן משום דבכה"ג אפי' רב ושמואל מודו וכדמשמע מההיא דשמא יבוא אביה וימחה אבל לא מיחה חיישי לרב ושמואל: ולא עוד אלא שמהמשך לשון ההגהה נראה דלקולא אמרה שכתוב שם אבל בקדושי ביאה בין היא בין אביה יכולין לעכב ועלה קאמר ועוד יש מחלקים וכו' ונראה שר"ל שמלבד מה שאמר דהלכה דלא כרב ושמואל דרצוי לא מהני ובקדושי ביאה בין היא בין אביה יכולין לעכב עוד יש מחלקים בין מיחה מיד וכו' דס"ל דע"כ לא אמר רב אלא בשלא מיחה מיד אבל כשמיחה מיד לא חיישינן ודוקא בשלא מיחה מיד אז חיישינן שנתרצה: או אפשר לפרש דכלפי מה שכת' לעיל מינה שיטת הרי"ף והרמב"ם דלא מהני רצוי אלא כשהמעות בעין כתב השתא דיש מחלקי' שאפילו אין המעות בעין אם לא מיחה מיד כששמע חיישינן שמא נתרצה האב מקודם וא"ל צאי קבלי קדושיך ובכה"ג מהני אפילו אין הקדושין בעין והני מחלקים ס"ל כפי קצת מן המפרשי' שרצו לפרש חיישינן שמא נתרצה האב חיישינן שמא מקודם א"ל צאי וקבלי קדושיך ולדבריהם לרב ושמואל אפילו צווח מיד לא מהני לבטל הקידושין וכמו שהוצרכו המפרשים לדחות זה ולהביא ראיה על סותרו והמפרשים ההם לפי דרכם ס"ל דעד כאן לא פליגי עולא ורבינא אלא בכה"ג שמוחה מיד דאיכא למימר הוכיח סופו על תחלתו אבל כשאינו מוחה מיד חיישינן שהתרצה. ובין כך ובין כך סברת המחלקי' האלה דחוייה לגמרי שכל הפוסקים פסקו דלא כרב ושמואל גם כל המפרשים פירשו דכשצווח מעיקרו אפילו רב ושמואל מודו ולא חיישינן לשמא נתרצה אלא כששמע ושתק משום דשמא סתם אב ניחא ליה במה שנתקדשה בתו ובהא פליגי עולא ורבינא וסבירא להו דלא חיישינן כלל: גם י"ל דאף המחלקים לא חלקו אלא דוקא בששדך כסתם דברי כל הפוסקים: אבל מהר"י ווייל ז"ל בתשובה במעשה איש אחד שהלך במדינת הים והניח בתו והשיאה אמה וגדלה תחת בעלה ואחר כך בא האב והיה מוחה הביא דברי הגהה זו ולמד ממנה לחוש ששמע האב ונתרצה כיון שלא מיחה מיד אלא עבר זמן הרבה בין נישואיה למחאת האב ואף על פי שבאותו מעשה לא שדך גם כן ולא עוד אלא שנראה מדבריו שם דלאו דוקא כששמע ושתק הוא דחיישינן אלא אפילו לא ראינו שותק חיישינן כיון שלא ראינוהו מוחה וכה"ג הוי ההוא מעשה: ונראה שהוא מפרש בדברי ההגהה דדוקא מיחה מיד אבל כל שעבר זמן בין הקדושין והמחאה שאפשר לומר ששמע חיישינן שמא שמע ונתרצה ולא מהניא תו מחאה אך בזו אפשר לומר דלעולם ס"ל למהר"י ווייל שדברי ההגהה מיירי בשלא מיחה מיד אלא שתק ואחר כך מיחה שכן הם דברי ההגהה לפי פשוטם אבל כל שלא ראינו ששתק לא חיישינן שמא שמע ולא מיחה ואפי"ה מייתי ראיה מינה לנדון דידיה משום דבאותו מעשה האב מודה שלא מיחה אלא דקאמר שלא שמע וכיון דאיהו קאמר הכי אנן לא טענינן ליה שמיחה אלא נקטינן מילתיה דלא מיחה ואע"ג דאיהו קאמר נמי דלא שמע אהא לא מהימן דאמרינן מסתמ' שמע דחברך חברא אית ליה דהכי אמרינן לענין מחאה אפי' לאפוקי ממונא ואם כן חשבינן כשומע ושותק ונפקא מינה לפי זה שכל שאין האב בפנינו לא נחוש ששמע ונתרצה: ומ"מ איך שיהיה כבר אמרנו שדברי המחלקים האלה דחויים משאר הפוסקים והמפרשים. ואעפ"י שמהרי"ו מביא סברתם היינו לחששא בעלמא ולעשות סניפין לשאר הטעמים שכותב שם להחמיר אבל להאי חששא לחודה לא הוה חייש לנו וכל שכן שאין לנו מדברי הרב אלא כשעבר זמן הרבה אבל בזמן מועט לא וכמו שמוכיחי' שם דברי הרב: ועי"ל דדברי ההגהה ודאי לא נאמרו אלא בשדך כסתם כל דברי הפוסקים ומה שמהרי"ו מביא ראיה ממנה בנדון דידיה אף על גב דמיירי בלא שדכו היינו משום דבנדון דידיה נשאת הבת וכיון שהרב מחשי*ב אינו מוחה מיד כשנתרצה משום דלא שמענו מחאתו אם כן כשנשאת יש לנו לומר שנתרצה כמו בשדכו דבנישואין שתיקה חשיבה כרצוי דאל"כ כולי האי לא הוה שתיק כדאמרינן בגמרא לענין תרומה ועי"ל דכיון דבמעשה דמהרי"ו כל שנאמר דצריכה מיאון אינה יוצאה בלא גט כיון שכבר גדלה סובר הרב דלעולם מהניא הך חששא אפילו בלא שדכו לענין מיאון דנהי דלא חיישינן לו' שנתרצה האב להיות בתו מקודשת לאחר ולצאת מרשותו לגמרי מהני מיהא לומר שאינו כמוחה בקדושיה להיות אצלו כפנויה אבל מ"מ להיות מקודשת לגמרי ולצאת מרשותו לא מהניא. ומכלל דברי המפרשים למדנו גם כן דלרבינא דלא חייש לשמא נתרצה האב ה"ה דלא חייש לשמא א"ל צאי וקבלי קדושיך או לשליח שווייה וכן כתב רש"י ז"ל עלה בפי' מר לא ס"ל להא דרב ושמואל וכ"ש לשליח שוויי אא"כ שמענו ודרבינא ודאי מפק' מכל הני חששות אלא מיהו לשיטת הרי"ף היה מקום לומר דרבינא לא מפק' מהני חששות דלדבריו הא דלא חייש רבינא לדרב ושמואל היינו משום דס"ל דאפילו התרצה בפי' לא מהני לאשוויינהו קדושין למפרע ולפי זה לא מפק' הא מחשש שליחות ומחשש צאי וקבלי קדושיך אלא שמ"מ מבואר בגמ' דאינה צריכה גט מפני שום חשש מהני חששות והיינו אי משום מה שכתב הר"ן ז"ל דאף לדברי הרי"ף יש לפ' דכי קאמר לבסוף מר לא ס"ל להא דרב ושמואל היינו לומר דלא חיישינן לא לנתרצה האב ולא לשליח שווייה ולא לא"ל צאי וקבלי קדושיך ואי משום מה שכתב הר"ן ושאר המפרשים דלגבי בת לא חיישינן שאמר לה האב צאי וקבלי קדושיך שאין האב עשוי לומר כן לבתו ועוד דלגבי אב או מקדש אשה לחבירו דוקא הוא דחיישינן להכי מפני שאין אדם עשוי לקדש אשה לחברו בלתי רשותו ולא אב לבנו אב' בת קטנה עשויה היא להתקדש בעצמה בלתי רשות אביה. ואף הריטב"א ז"ל שנראה שהוא תולה טעם הדבר דדוקא באב שקדש לבנו הוא דחיישינן להכי משום שהוא בן דעת ויודע שאינו יכול לקדש אשה לבנו בלתי רשותו ולא היה מקדשה אלא א"כ עשאו שליח או ארצויי ארצי אבל כל אשה שאינה בת דעת וכ"ש קטנה אין לנו לומר שלא היתה מתקדשת אם לא שא"ל צאי וקבלי קדושיך אלא אמרי' שהיא טועה וסבורה שיכולה להתקדש. ומשמע לפי דבריו שכל שהיא מתקדשת ע"י איש בן דעת ובעצתו י"ל שלא היה מקדשה אם לא שנתן האב רשות לקדשה ויש לנו לומר שנתן רשות לבתו להתקדש או שנתן רשות לאיש אחר לקדש' שאדם עשוי לתת רשות לאחר לקדש את בתו: י"ל דהיינו דוקא בנותן הקדושין או מקבלם שהם העושים מעשה הקדושין בהם תלוי הדבר אם הם בני דעת או לאו אבל קטנה המתקדש' והיא עצמה מקבלת הקדושין אע"ג שהיא עושה ע"י גדול ובן דעת מ"מ הקטנה היא המתקדשת דבמאי דאמרי' בגמ' נמי קטנה שנתקדשה שלא לדעת האב מי לא עסקינן ג"כ שהיו שם עדים שהיו יודעים שהיא יתומה ואפ"ה לא חיישינן אלא נראה דלא אמר הכי אלא בנותן הקדושין או מקבלם שהם העושים המעשה ואפי' כשבאנו לו' דנדון דידן שאני שנתקדשה ע"י גדול בן דעת אבל בקטן, הקטן העושה ע"ד אביו, וחש"ו שגדול עומד על גביו הוו כאילו גדול עושה המעשה, וה"נ כל מעשה קטנה זו ואת כל אשר עשתה הוא הי' עושה ובעצתו. ונחזור לו' דאיכא למיחש דאי לאו דנתן רשות אביה לקדשה לא היה מקדשה והוי כמו מקדש אשה לחבירו. מ"מ אין הנדון דומה לראיה כלל דהכא כיון שאביה במדינת הים ולדעת ה"ג והרבה מן הפוסקים תקינו לה רבנן קידושין איכא למימר דמתקנת חכמים הוא מקדש אותה לענין קידושי מיאון ואין שום הכרח לומר דאי לאו דנתן לו רשות אביה לא היה מקדשה וכ"ש שהריטב"א עצמו שחידש חלוק זה הוא שמפרש דלרבינא לא חיישינן כלל לא לשליחות ולא לא"ל צאי וקבלי קדושיך והוא מפ' דהא דרב שימי כפרש"י דלא חיישי' אא"כ שמענו דאע"פ שהוא פוסק כרב ושמואל האי פסקא כבר נדחה מכל הפוסקים ומ"מ בפי' דברי רבינא נקטינן כותי' ואין לנו לחוש אא"כ נצרף מה שחלק הריטב"א גבי קטנה עם פי' הרי"ף ונאמר דלהרי"ף לא מפק' דרבינא אלא דרצוי לא מהני אבל לא חשש צאי וקבלי קדושיך במקום שיש סבר' לחוש ומדברי הריטב"א עצמו נראה דס"ל לדעת הרי"ף לרבינא לא חיישינן לשום חששא לא לשליחות ולא לצאי וקבלי קדושיך שהביא דברי הרי"ף והק' עליהם דאכתי מאי מהדר רב שימי תינח דלא חייש לרצוי דבתר הכי דלא מהני שליחות מאי איכא למימר דליכא למימר דאפילו עבדה שליח ברא לאבא או שאמר האב לבתו צאי וקבלי קדושיך דלא מהני ואף על פי שלשון זה קצת קשה להולמו שנראה דק"ל דמכל מקום אמאי לא חיישינן לשליח שווייה או לאמר לה צאי וקבלי קדושיך וחששות אלו אין מקום לחוש לשום אחת מהנה דחששא דשווייה ברא לאבא שליח הא קאמר עלה תלמודא דלא חציף איניש לשווייה לאבוה שליח וחששא דצאי וקבלי קדושיך הא איהו הוא דקאמר דלא חיישינן גבי קטנה. מכל מקום נראה מדבריו שהוא מבין בדברי הרי"ף דכי קאמר רב שימי דלא סבר מר להא וכו' ר"ל דלא חייש כלל לשום חששא ואפילו במקדש אשה לחבירו דלא שייך ביה טעמא דלא חציף ולא טעמא דאשה קטנה: וזה אי אפשר אם לא שנאמר דאפילו שווייה שליח או א"ל צאי וקבלי קדושיך לא מהני והא ליכא למימר הכי ונמצא אם כן אפי' לדברי הריטב"א לדעת הרי"ף לרבינא לא חיישינן לשום חששא ואפילו אם באנו ליחס פירו' הריטב"א לשיטת הרי"ף ונאמ' דלשיטת הרי"ף דרבינא לא מפק' מחששא צאי וקבלי קדושיך בקטנה המתקדשת על ידי גדול והוי כמקדש אשה לחבירו או אשה לבנו או אם באנו לחוש לסברת הריטב"א ז"ל שפוסק כרב ושמואל מכל מקום מבואר בדברי הריטב"א עצמו ובדברי שאר המפרשים דלעולם לא חששנו לחשש צאי וקבלי קדושיך ולחשש מקדש אשה לחברו או אב לבנו אלא דוקא בשדך דאיכא רגלים לדבר אבל בלא שדך כלל לא. וזה מבואר בדבריהם ופשוט בעצמו. ומעתה נראה ודאי שיש לנו להקל בענין קטנה זו מכח כל הטעמים שכתבנו אשר מתוכם נראה ההיתר מפורש ואפילו לא היו הדברים מוכרחים מ"מ מידי ספקא לא נפקי וכיון שרבו הספיקות בענין זה אם מצד הבנת דברי ר"ת בעצמם ואם מצד הפוסקים החולקים עליו אפילו כשת"ל שר"ת מחמיר בענין ואם מצד שאף מי שיחמיר לא יחמיר אלא בשדכו אשר כל א' מהנה היתה דים לצדד להקל וכ"ש בהתאסף יחד כל הטעמים שיש להקל בענין: ומלבד כל זה יש עוד טעם אחר להקל בענין שאף כשבאנו לומר שיש מחמירים בענין ושראוי לחוש לדבריהם מ"מ אפי' לדידהו אין האסור מכח אסור ודאי אלא מכח ספק דשמא נתרצה האב ואדרבא בעיא מיאון שלא יאמרו אין קדושין תופסין באחותה ובכל כה"ג יש לנו להקל ודאי ואפי' תאמר שכל ספקות שאתה מרבה עדין לא הגעת לדין ס"ס אם מצד שיש מי שאומר דכל ספק הבא מצד דלא ידעינן מאי קאמרי בה קמאי ואנו מסופקי' בדבריהם לא חשיב בהכי ספק ספיקא ואם מצד טעמים אחרים שאפשר לשדות נרגא בס"ס זה. ואם מצד דאשכחן בכמה דוכתי שהם מחמירי בספק ספיקא ובאסור דרבנן כמו שכתב המרדכי פרק החולץ מ"מ לא ימלט לעולם שדיננו זה אינו על דין אסור ודאי אלא על דין אסור ספק ואסור הספק אף על גב דהולכים בספקו להחמיר קיל ודאי מאסור הודאי ומידי ספיקא לא נפיק: והרמב"ם ז"ל בהלכות כתב כל הספקות בין בטומאות בין במאכלות אסורות בין בשבתות בין בעריות אין אסורן אלא מדברי סופרים וכן כתב גם כן בה' כלאים וגם הראב"ד נראה שמסכים עמו שם: ואע"פ שכתב זה שבוש גדול שהרי אמרו בכמה מקומות ספקא דאורייתא לחומרא ודרבנן לקולא וזו ספקא דאורייתא היא אבל הי"ל משום דה"ל ס"ס ואפילו בדאורייתא לקולא אינו חולק על דברי עיקר הרמב"ם שהוא אומר שאסור הספקות מד"ס אלא חלק עליו במה שנתן טעם במה שהקלו באסור הטומאה שם מפני שהספקות מד"ס שהוא מק' לו שע"כ לא מטעם זה שהקלו בזה לפי שאף הוא מדברי סופרים כבר אמרו בכל מקום שהולכין לחומרא בספק דאורייתא ואם כן יש לנו להחמיר בו אעפ"י שהוא מן התורה והוא מה שכתב וזו ספקא דאורייתא היא שנראה שלא על עיקר דברי הרמב"ם ז"ל בענין הספקות הוא שבא לחלוק אלא על זו בלבד שאין הטעם הזה מספיק להקל כאן אלא צ"ל טעם אחר והוא מה שסיים אבל הי"ל משום דה"ל ספק ספיקא ואפילו בדאורייתא לקולא וכן הם דברי הראב"ד בהלכות כלאים שכתב הרמב"ם שם כבר ביארנו שכל אסור ספקות מד"ס ולכך הקילו בספק וכתב עליו הראב"ד אמת הוא זה שכל הספיקות אינם של תורה מיהו ק"ל כל ספק אסור תורה לחומרא ובדרבנן לקולא ודבריו דברים אחדים עם מה שכתב בהלכות שם כדפירשנו: וראיתי מי שהקשה על הראב"ד ז"ל מדידיה אדידיה ואין דבריו נוחין לי כדפי' והנה הוא מסכים בזה עם הרמב"ם וכן היא סברת הרמב"ן כמו שכתב עליו הר"ן ז"ל מיהו הר"ן ז"ל בסוף פ"ק דקידושין נראה שהוא חולק על סבר' זו מ"מ לדעת כלם הרי אסור זה אשר לפנינו קל ודאי משאר אסורים והמקל בו לא הפסיד: וכל שכן לפי מה שבא בשאלה שעד אחד העיד שאב לא שמע הקדושין רק עד אחר שכבר מיאנה הבת וכיון שכן לא נשאר עוד מקום לחוש ששמע ונתרצה כיון שהעיד העד שהאב לא שמע רק באותה שעה והני לא ידע אפילו אם היתה הבת בחיים ומהימן ודאי בכה"ג ולא חיישינן לומר שמא מקודם לכן שמע כבר ושתק ושקורי קא משקר וזה פשוט בעצמו: ואע"פ שלדברי הגהת מיימון כפי מה שהבין מהם מהר"י ווייל נראה דלא מהימן האב להכי וכל שיש זמן שמועה חיישינן ששמע ונתרצה מ"מ כבר כתבנו לעיל מה שיש לפרש בכוונתם ומה שיש לחוש להחמיר מצד דבריהם ואעפ"י שמכל מקום אינו אלא עד אחד מ"מ ובכל כה"ג דלא אתחזק אסור עד א' נאמן ואע"ג דנתקדשה לפנינו מ"מ כיון שאין הקדושין קדושין אא"כ נתרצה האב כל שלא נודע לנו שהתרצה לא חשיב אתחזק אסור' ואעפ"י שנראה דכל כה"ג לא מוקמי' לה אחזקת פנויה כיון שנתקדשת /שנתקדשה/ לפנינו וכענין שכתבו התוס' בפ"ב דכתובות גבי עד א' אומר נתקדשה ועד א' אומר לא נתקדשה דמיירי כגון שזרק לה קדושיה ועד א' אומר קרוב לו ועד א' אומר קרוב לה דכיון דנתקדשה בפנינו אין אומרים אוקמה בחזקת פנויה מ"מ אפי' תימא דנדון דידן נמי הוי כה"ג נהי דלא מוקמינן לה בחזקת פנויה עדין לא חשיב אתחזק אסורא וכיוצא לזה כתב מהר"ם בתשובה באותו מעשה השליח שטעה ואמר הרי את מקודשת לי במקום שהיה לו לומר בעד המשלח ואומר השליח אחר כך שלעולם לא התבונן /שמא צ"ל התכונן/ לקדשה לו אלא למשלח וטעה בלשונו וכתב הרב ז"ל שם בעד א' נאמן באיסורין היכא דלא אתחזק אסורא דאע"ג דאתחזק לן ביה אסורא כל כמה דלא אמר דאטעייה לדבוריה הא לא מיקרי אתחזק אסורא אלא דאף לדברי העד הבא להתיר האסור מכאן ולהבא מודה הוא דמעיקרא אסור היה כגון ההיא דריש פרקא קמא דגיטין דבפני נכתב ובפני נחתם דאתחזק אסורא דא"א אף לדברי השליח: והנה מדבריו יש ללמוד דכל כה"ג דנדון דידן לא מיקרי אתחזק אסורא דומיא דההוא מעשה דידיה ואף על גב דבאותו מעשה האומר עצמו מפרש דבריו מכל מקום הרב ז"ל לא אתי עלה אלא מטעם עד אחד נאמן באסורין ואין לומר כלל דמהר"ם פליג /אההיא/ אהיא דתוספות וס"ל כתירוץ האחר שתירץ בתוספות שם ומשום הכי כתב כן אבל לדברי התוס' בכה"ג נמי חשיבי אתחזק אסורא ובכלל דבריו למדנו עוד דכל היכא דלא אתחזק אסורא אפילו דבר שבערוה עד אחד נאמן: ולכאורה נראה כן מסוגית הגמרא שאמר אימור דאמרינן עד אחד נאמן באיסורין היכא דלא אתחזק אסורא כגון חתיכת /חתיכה/ ספק של חלב ספק של שומן אבל הכא הא אתחזק אסורא הוי דבר שבערוה ואין דבר שבערוה פחות משנים: ואיברא שיש לגדולי הראשונים בסוגיא פי' מתחלפים יש מי שפי' דמעיקרא דמילתא ס"ל לתלמודא דכיון דהוי דבר שבערוה ראוי להחמיר אלא משום עגונא אקילו בה רבנן ומק' תלמוד' דמשום עגונא אין לנו להתיר אלא דומיא מאי דשרי בשאר אסורין דהיינו היכא דלא אתחזק אסורא אבל היכא דאתחזק אסורא הוי דבר שבערוה ואין דבר שבערוה פחות משנים. ואחרים פירשו דחדא ועוד קאמר דאפילו תימא דאפילו היכא דאתחזק אסורא עד אחד נאמן באסורין. מכל מקום אכתי הוי דבר שבערוה ואין דבר שבערוה פחות משנים: ולכל הפירושים י"ל דהיכא דהוי דבר שבערוה אפילו לא אתחזק אסורא לא סגי בפחות משנים ונמצא גם כן מי שכתב כן בפירוש מכל מקום מהר"ם ז"ל נראה שהוא סובר דאפילו בדבר שבערוה עד אחד נאמן היכא דלא אתחזק אסורא ויש לנו לסמוך עליו בכל כיוצא בנדון שלפנינו:
 
ומעתה אני בא לדון על תשובה אחרת מיוחסת לה"ר אליעזר הלא היא כתובה על ספר המרדכי וז"ל שם ועל הקטנה דאשתאל עלה קדמנא וכו' עד כתב וכו' ודברי התשובה הזאת מוכיחים כי ענין זה הוא מסור לאומדנא דדעתא וכל שהניח ביתו ריקם שהדבר מוכיח שאין דעתו עוד על בתו אמרינן דאנן סהדי דניחא ליה ובכל כי האי גוונא חיישינן ודאי שהאב מרוצה בכך וחלו בה הקדושין וצריכה גט ומיאון כפי הנראה מדברי התשובה ואפילו לעולא דלא חייש בכל כי האי גוונא חיישינן ולא פליגי אמוראי אלא היכא דליכא למיקם עלה דמילתא אבל לעולם הדבר מסור באומדנא דדעתא וכי איכא למימר דודאי לא נתרצה אפי' רב מודה דלא חיישינן דנתרצה כמו שהוכיח מההיא דהוה עובדא וחש לה רב לההיא דרב אסי. וממנה אתה למד גם כן דבמקום דאיכא למימר דודאי ניחא ליה כגון ההיא דהניח ביתו ריקם לכולי עלמא חיישינן ולפי זה באנו לשיעורין לחשוב בכל ענין וענין כפי ענינו באומדן דעתא ולא עוד אלא שנראה קצת מדברי התשובה שאפילו ידענו בברור שלא שמע חיישינן דזכות הוא וזכין לאדם שלא בפניו חלו בה קדושין וכמו שנמצאת סברא זו לקצת מן המפרשים: ונדון דידן גם כן הוי כמעשה זה שהניח את ביתו על מנת שלא ישוב עוד לביתו וכל כי האי גוונא אנן סהדי דניחא ליה במה שתתקדש בתו ובכל כי האי גוונא לא מצאנו שאר הפוסקים חולקים בפי' שהם לא דברו אלא בסתם על נושא הגמרא דמיירי כי ליכא למיקם עלה דמילתא כדכתב הרב הנז' אבל בכי האי גוונא אפשר שכלם יודו בזה. ומה שכתב שם במרדכי עצמו לעיל מינה מעשה בקטנה שהלך אביה למדינת הים מעוני ומחוסר כל ועתה אמר שרוצה להשיא' לטוב בעיניה מילתא דפשיטא הוא שאין הקדושין נגמרין להיות קדושי ודאי עד שתגדיל אפילו תימא דהאי מעוני ומחוסר כל הוי כהניח ביתו ריקם מכל מקום אין מזה ראיה כלל דלא חיישינן לשמא נתרצה האב להזקיקה גט משום דאפילו כי חיישינן לשמא זכות הוא לו ובעיא גט לאו בודאי מוקמינן לה דזכות הוא לו ובודאי התרצה האב וחלו הקדושין אלא מספק הוא דחיישינן ומכל מקום מידי ספקא לא נפיק וכיון שכן אי אפשר לומר דהוו קדושין גמורין דכשת"ל דלאו זכות הוא לו אין קדושיה אלא קדושין דרבנן בעלמא כמו קדושי קטנה יתומה דקדושיה תלויין עד שתגדיל ולא היה מקום לומר שקדושיה קדושי ודאי אלא כשת"ל דקדושי קטנה יתומה הוו קדושי ודאי ועל זה כותב המרדכי דלא הוו קדושיה קדושי ודאי: וכן מה שכתב בת"ה סימן ר"ח על איש אחד שהרחיק נדוד למרחקים ומשמע שם דע"כ לא מספקא ליה אלא אם היתה צריכה מיאון דאז י"ל דגדלי קדושיה בהדה אבל לעולם לא מספקא ליה דתיבעי גיטא ואי לאו דכה"ג דקטנה תקינו לה קידושין היתה מותרת לגמרי וכן אם היתה המחאה בקטנותה היתה מותרת. ואף על גב דהתם הניח ביתו והלך למרחקים ע"ד שלא ישוב עוד לביתו כמו שכותב שם אפילו הכי לא מספקא ליה כלל שמא ניחא ליה במה שתתקדש בתו ותצטרך גט יש לומר דהתם כיון שבא האב ומיחה כמו שכותב שם לא אמרינן שמא נתרצה האב וניחא ליה משום דזכות הוא לו ונהי דההי' מחאה לא אהניא שם כדי שיתבטלו הקדושין לגמרי אפילו לכה"ג כיון שלא מיחה רק אחר שגדל מכל מקום אהניא מיהא שלא לחוש לומר דזכות הוא לו וניחא ליה כיון שהוא מוחה בפירוש לפנינו: וכיוצא לזה אפשר לומר באותו מעשה שכותב הריב"ש (בסימן קצ"ג) שהתפשר האיש עם אשתו שתטפל היא בשתי הבנות דמשמע לכאורה דעדיף מהניח ביתו ריקם ואפילו הכי לא חייש הרב ז"ל שמא חלו הקדושין אלא שיש לומר דהתם משום דהיה האב מוחה ליכא למימר תו שמא נתרצה האב וזכות הוא לו והקדושין בטלין אבל כל שלא בא ומיחה אין לנו מכאן /ראיה/ שלא נחוש. אבל אין לומר שאין ראיה לזה מדברי הריב"ש כלל שעיקר דינו של הריב"ש שם אינו אלא לומר שקדושיה קדושין ואינה נחשבת אצלו כזנות ואינה צריכה קדושין אחרים כמו שמבואר שם בדבריו: ולתקון זה אפי' כי חיישינן שמא נתרצה האב לא הועלנו בזה כלום דמכל מקום מידי ספיקא לא נפיק ואם תמצא לומר לא התרצה אין כאן קדושין כלל שהרי הרב מחזר שם לומר דהלכה כעולא ושאפילו רב ושמואל מודה בזה משמע דאם רב ושמואל לא היו מודים בזה והיינו חוששים לדבריהם היה הרב זוכה בדינו ואעפ"י שאינו אלא מדין ספק:
 
ועוד שבעל התשובה הזאת גם כן נראה שהוא רוצה להחשיבה מקודש' לאפוקי שאינה בזנות והוא מסתייע מסברת רב ושמואל אף על פי שאינה אלא מן הספק. מיהו כד מעיינן שפיר בדברי ת"ה ובדברי הריב"ש ז"ל נראה דלאו משום טעמא דמחאה אתו עלה אלא אפילו לא היה מוחה האב היו אומרים כן שבת"ה מחזר לומר בעד פסק זה דהלכה כעולא ורבינא ולא כרב ושמואל ואם תמצא לומר דאף עולא מודה בגוונא דההו' מעשה דהלך למרחקים כל שלא ראינוהו מוחה והתם משום דהאב מיחה לבסוף אם כן לא אתינן עלה משום דהלכה כעולא ורבינא דבכי האי גוונא אפילו עולא ורבינא מודו אלא משום מחאת האב ולפי האי טעמא אפילו רב ושמואל מודו בה: והריב"ש ז"ל גם כן נראה מדבריו בפי' דעולא דאמר קטנה שנתקדשה לדעת האב אפילו מיאון אינה צריכה וקי"ל כעולא ואפילו בלאו טעמא דמחאה ולא השתמש בטעם המחאה אלא כשרצה לומר דאפילו לרב ושמואל לא חיישינן אבל אליבא דעולא אפילו בלאו טעמא דמחאה הקדושין בטלין ואעפ"י שאותו מעשה שהתנה עם אשתו שתטפל בבנות עדיף ודאי מביתו ריקם. ואע"ג שהריב"ש מיירי מבלי שנשגיח על התנאי שהתנה עם אשתו כמו שכתב בתחלת הדברים אם באנו לדון בקדושין אלו מבלי שנשגיח אם נתן רשות לאם בשעת הגירושין לקדש בנותיה אין הכונה לומר מבלתי שנשגיח כלל על התנאי בכללו ונדון עליה כאלו לא היו ביניהם תנאים כלל דלא היה הרב נזקק לכך כיון שכבר היו תנאים ביניהם. אבל הכונה לומר מבלתי שנשגיח אם יש בדברים ההם נתינת רשות או לאו כמו שהרב ז"ל מסתפק בזה שם אחר כך ונשא ונתן בו הרבה אבל לעולם אפילו כשלא נשגיח על נתינת הרשות בפירוש יודע הוא שאשתו תקדשם וסומך עליה שתקדשן וכן כותב שם בסוף דבריו כפי דברי בה"ג וכן מדוקדק בדבריו שם ואפילו הכי כותב דלעולא הקדושין בטלים אפילו בלאו טעמא דמחאה:
 
והנה שני גדולי האחרונים האלה אשר מפיהן אנו חיין בכל ענייני הדיני' נראים חולקים על הסברא הזאת כל שאר הפוסקים לא אישתמוט /אישתמיט/ חד מינייהו לכתוב סברא זו וכיון שכן אין לנו לחוש אליה בנדון כזה: ועוד שאחר הדקדוק בדברי התשובה נראה שאינה מוכחת כל כך ללמוד ממנה אסור בנדון שלפנינו שכל דברי התשובה שם נראה שהם אינם בנויים אלא על סברת רב ושמואל ולסברתו של רב ושמואל הוא שדן בעל התשובה דין זה ולא פירש כלל שם לומר דאפילו עולא יודה בזה ומה שכתב ופלוגתייהו דכלהו אמוראי היכא דליכא למיקם עלה דמילתא: י"ל דאדרבא לקולא אמרה דאף על גב דרב ושמואל חיישי היינו דוקא היכא דליכא למיקם עלה דמילתא דלא ניחא ליה אבל היכא דאיכא למיקם עלה דמילתא והדברים מוכיחים דלא ניחא ליה לא חיישינן כלל. והראיה דמייתי לדבריו השתא אתיא כפשטה דחש לה לרב לדרב אסי משום דהיה מוכיח דלא ניחא ליה לאב משום שהיתה בת נכבד וכו' כדמפרש עלה והיא קולא שבא לחדש הרב הנז' אחר שאמר דאנן סהדי דניחא ליה אבל מכל מקום בענין החומרא אם באנו להחמיר בסתם בנות ואפילו בהניח ביתו ריקם לא נחמיר עליהו אלא מכח רב ושמואל דאית להו הכי ולרב ושמואל הוא שאומר הרב הנז' דבעיא גט ומיאון. וכן מוכיח מה שכתב ומעתה נלמוד ק"ו אפילו בת קטנה שמתקדשת לדעת עצמה אנו חוששין שמא נתרצה האב כ"ש זו המקודשת בגזירת אמה וכו' והמדקדק שם יראה שכח הק"ו לא היה מחמת שהניח ביתו ריקם עד שנאמר שמפני זה אפילו עולא מודה וכי עביד ק"ו הוי אפילו אליבא דעולא שאח"כ הוא כותב וכ"ש באיש שהניח ביתו על דעת שלא לשוב עוד והיינו ודאי טענת ביתו ריקם דלעיל ומשמע א"כ דמעיקרא דהוה עביד ק"ו לא היה עם הסברא הזאת כלל וכיון שכן הוא מבואר שאין הק"ו ההוא [אלא] אליבא דרב ושמואל אבל לעולא דלא חייש כלל לשמא נתרצה לא שייך זאת ק"ו מפני שהיו הקדושין על ידי אמה ואם כן משמע שכל זה אינו אלא אליבא דרב ושמואל: מעתה אפשר לומר שאף על פי שהרב הזה דעתו שכל כה"ג בעיא גט ומיאון ומקודשת מכח רצוי האב היינו משום דדעתו כדעת מקצת הגאונים שכתב הרי"ף ז"ל בפסקי /בפסקיו/ כרב ושמואל וע"פ פסק זה כותב מה שכתב וסברא זו אף על גב דהריטב"א נמי כתבה מכל מקום הפוסקים כלם חדשים גם ישנים דחוה בשתי ידים ולית דחש לה כלל:
 
עוד אפשר לומר שאף על פי שהרב הזה אמרה למילתיה לכולי עלמא מכל מקום לאו לענין להצריכה גט קאמר לה שזו אינה אלא סברת רב ושמואל משום דאינהו ס"ל דברצוי בעלמא חיילי קדושי' והוה ליה כאילו א"ל מתחלה צאי וקבלי קדושיך: אבל עולא ורבינא לא ס"ל דרב ושמואל כלל משום דס"ל דאפילו תימא דהתרצה רצוי לא מהני לאשוויינהו קדושין וכמו שכתוב זה מפורש בתוספות רי"ד ואפילו היכא דאיכא למימר דאנן סהדי דניחא ליה מכל מקום כל שלא א"ל בפי' מתחלה לא מהני והרב בעל התשובה הזאת ודאי ס"ל כעולא ורבינא אלא דמייתי ראיה מדרב ושמואל דלדידהו בעיא גט ומיאון משום דס"ל דסתם אב ניחא ליה במה שתתקדש בתו וממנה לומד הרב לדידן לדין המיאון דכיון דמדרב ושמואל נקטינן דסתם אב ניחא ליה וכו' נהי דלא נקטינן כותיהו להצריכה גט משום דס"ל דרצוי לא מהני כלל מ"מ כיון דס"ל דסתם אב ניחא ליה והוא מרוצה האי ניחותא מהניא מיהא לתקן לה קדושין ולהצריכה מיאון והשתא אתי שפיר דעביד ק"ו שפיר אפילו אליבא דעולא משום דבהא לא איפליגו רב ושמואל ועולא כלל דעולא נמי סבר דסתם אב ניחא ליה ומתרצה אלא דלא חייש להצריכה גט משום דלדידיה רצוי לא מהני כדכתי' ולענין המיאון דרצוי מהני ביה ודאי יש ללמוד ודאי ק"ו כשמתקדשת על ידי אמה וכשהניח ביתו ריקם: ואפילו אם לא נרצה להפריז כל כך ולפרש דעולא מודה דחיישינן לנתרצה כרב ושמואל ממש אלא דס"ל דלא אמרינן סתם אב וכו' מ"מ י"ל דע"כ לא פליג עולא אלא לענין לאשויינהו קדושין דסתמו לא חשיב כמו מרוצה ודאי אבל מכל מקום מודה עולא דלא חשיב נמי כמוחה וכל דלא חשיב כמוחה יש לה קדושין לענין מיאון כשהוא במדינת הים דתקינו לה רבנן קדושין ומשום הכי עביד קל וחומר שפיר אפי' לעולא לענין מיאון וכל מאי דשקיל וטרי הרב שם וכל מאי דאשתאל ליה לא היה לעולם לענין להצריכה גט אלא לענין אם יכולין להשיאה ולקדשה לכתחלה ולא נחשוב סתמו כמוחה בדבר וכל שהוא מוחה ודאי אין לקדשה וכן נראה שם מתחלת דברי התשובה שהוא מסדר סדר קדושיה היאך יעשו ובכל הענין שם: וכן בסוף התשובה כתב שאם ימצאו מורים שיאמרו שהז' ברכות שעשו לה היו בטעות וכו' משום דילמא מחה וכו' משמע שכל עצמו לא בא אלא להמציא לה קדושין לכתחלה ועל זה למד מדרב ושמואל דכיון דלדידהו מועילין קדושין אלו להצריכה גט ומיאון לדידן נמי קדושיה קדושין לענין שיכולין לקדשה וכן נראה גם כן ממה שכתב כל שכן באיש שהניח ביתו ע"ד שלא לחזור עוד שהיא כיתומה בחיי האב ויתומה קדושיה ודאי דרבנן ובמיאון סגי לה אעפ"י שיש לדחות ולומר שאין זה גמר דין קטנה זו לומר שהיא כיתומה אבל גמר דינה כבר הוזכר למעלה והכא לא קאמר אלא שיש ללמוד בק"ו בקטנה זו שהיא כיתומה בחיי האב וכאילו אין לה אב שדינה כן כמ"ש למעלה להצריכה גט ומיאון: ומכל מקום מאחר שהוא מזכירה בשם יתומה בחיי האב יש לנו לומר שדינה כמוה ונמצא לפי זה דלעול' לא אמר הרב כל מה שאמר אלא לענין שתקנו לה רבנן קדושין ובכל כי האי גוונא במיאון ודאי סגי: ואחר הדקדוק בדברי התשובה הזאת נראה ענין זה כמוכרח וזה שלא נכחד ודאי שעיקר דין תשובה זו שבאו לדון עליה לא היה אם היתה מותרת בלא גט או לאו ולא היו מחזירים להוציאה מתחת יד המקדש אלא אדרבא אם היו קדושיה קדושין ושהיא אצל בעלה בהיתר ולא בזנות ושהז' ברכות שנעשו לה עשויים באמת וישר וכמו שירא' הרואה זה מדוקדק מכל דברי התשובה. והשתא יש לדקדק דמה מהני בזה הא דאשכחן דחיישי רב ושמואל לשמא נתרצה האב דאפילו כשת"ל דקי"ל כותייהו או דעולא מודה ביה נמי מ"מ פשיטא ודאי דלא מדין ודאי הוא דחיישי לה אלא מדין ספק ובעיא גט ומיאון כדי שלא יאמרו אין קדושין תופסין באחותה וכיון דמ"מ ספקא הוי אכתי לא סגי לן הא לומר דיש לקדש' לכתחלה וקדושיה קדושין דמ"מ כיון דספקא הוא את"ל דלא נתרצה האב אין כאן כלום. ולפי הצד הא' של הספק הרי הוא כאלו לא אמרו רב ושמואל מעולם חיישינן שמא התרצה האב אלא ודאי נראה דלענין דלהוו קדושיה קדושין ושלא תצא בו אם במיאון לא בעינן רצוי גמור אלא כל שאינו מוחה תקנו לה קדושין ולא מייתי מדרב ושמואל אלא דלא חשיב סתם אב כמוחה לעולם דע"כ לא מספקא לן אלא שמא התרצה והיכא דביתו ריקם חיישינן מק"ו דנתרצה. וכיון שכן אע"ג דספקא הוא אין הספק אלא אם נחשיב אותו בזכות גמור ויחולו הקדושין אבל מכל מקום לענין דלא חשיב כמוחה כיון דחיישינן לשמא נתרצה לא חשיב כמוחה כלל וקדושיה קדושין מדרבנן:
 
ואם בכל אלה לא תנוח דעת מי שירצה להחמיר במקום שראוי להקל וירצה לומר שדעת בעל התשובה הוא לענין שיחולו בה קדושין גמורים ויתלה עצמו גם כן בלשון הכתוב בתחלת התשובה וב"ד יאמרו לה קבלי קדושין בעד אביך שנראה דלענין מעשה אמרה היאך יתנהגו בקדושיה בענין שנשאל עליו: ואם לא באנו עליה אלא משום קדושי דרבנן כיתומה בחיי האב אין לאביה עסק בקדושין הללו ואף על גב שצריכה היא שלא תכוין לעשות נגד רצון אביה קבלתה לא תהיה לעבור על דעת אביה וכמו שכתב המרדכי כיוצא בזה לעיל מינה לענין קדושי תורה מכל מקום אין צורך לומר בזה שהיא זוכה מטעם ויקחו להם איש שה לבית אבות וכו' דמייתי התם בעל התשובה דההיא לא אצטריך אלא כשהיא רוצה לזכות בקדושין מטעם שליחות אביה מכל מקום עדין יש להשיב מטעם אחר שנראה ודאי שאף כשבאנו לומר שענין זה נתן לשעורין אף לענין גט וכל היכא דאיכא למימר דמסתמא ניחא ליה שתתקדש בתו כגון הניח ביתו ריקם וכיוצא בו חיישינן אפי' לעולא מ"מ היינו לענין להיות דינה כדין נתקדשה שלא לדעת האב לרב ושמואל דצריכה גט וצריכה מיאון משום דמספק' לן דסתם אב ניחא ליה כמו שכתוב בתשובה משם התוספות אבל לעולם לא נעדיף כחה יותר מדרב ושמואל וכי היכי דלרב ושמואל לדעת רוב הפוסקים לא הוו קדושין אלא כששמע ושתק ה"ה לעולא כשבאנו לומר שהוא מודה בהניח ביתו ריקם לא הוו קדושין אלא אם כן שמע ושתק דאף על גב דרצוי דשמע ושתק לא אצטרכינן ליה אלא לגלויי דניחא ליה וזכות הוא ל' וכי מתרצה הוו להו קדושין למפרע משעה ראשונה דאיגלאי מלתא דזכות הוא לו והיכא דאיכא הוכחה אחרת דזכות הוא לו לא בעינן רצוי מכל מקום הוכחה דביתו ריקם לא מהניא אלא לאפוקי מדעולא דלא חייש כלל דניחא ליה ואפילו שמע ושתק לא מהני וכל היכא דהניח ביתו ריקם לא יאמר כן אלא דיש לחוש לשמא נתרצה אבל מכל מקום טעמא דמתרצה הא לא מתרצה לא וכל היכא דלרב ושמואל לא הוו קדושין לדידן נמי אפילו הניח ביתו ריקם לא הוו קדושין:
 
והנה נראה מן הגמרא מפורש שאפילו לרב ושמואל דחיישי לשמא נתרצה האב כל שעכבה הבת נתבטלו הקדושין כדאמר רב גופיה בהדיא קטנה שנתקדשה שלא לדעת אביה בין היא בין אביה יכולין לעכב ולא מבעיא אם טענת סתם אב ניחא ליה במה שתתקדש בתו שכתב בעל תשובה זו לא מהניא אלא לומר דודאי מתרצה האב כשישמע וכדאמר שמואל חיישינן שמא נתרצה האב דאז ודאי פשיטא דכל שעכבה הבת קודם שמיעת האב נתבטלו הקדושין אלא אפילו אם תמצא לומר כסברת בעל תשובה זו דטענת סתם אב ניחא ליה במה שתתקדש בתו מהניא לשוויינהו קדושין אפילו בלא שמיעת האב דאמרינן דמסתמא ניחא ליה וזכות הוא לו וזכין לאדם שלא בפניו כל שעכבה הבת קודם רצוי האב נתבטלו הקדושין דהא בהדיא קאמר רב בין היא בין אביה יכולין לעכב והוא הדין לעולא היכא דמודה להו לרב ושמואל כדאמרן: וצ"ל ע"כ דאע"ג דאמרינן זכות הוא לו וזכין לאדם שלא בפניו ומקודשת ממילא ואפילו בלא שמיעה היינו דוקא כל שלא מיחתה הבת אבל כשמיחתה הבת אחר כך אמרינן דלאו זכות הוא לו אלא חוב הוא לו ולפיכך יכולה לעכב וכמו שכתבו התוספות סברא זו לפי דרכם ולא עוד אלא שנראה מפשט דבריהם שאפילו נתרצה האב בפירוש מהניא מחאה אחר כך לומר דלאו זכות הוא לו ולקמן נדקדק בה בע"ה: ודברי שמואל דאמר צריכה גט וצריכה מיאון מיירי לפי זה כששמע האב כבר ושתק דמספקינן שמא התרצה ולא מהניא תו מחאה לא שלו ולא של הבת ומכל מקום כל שלא שמע ושתק או התרצה בפי' ועכבה הבת קודם שמועה לא חייש שמואל כלל אף על גב דס"ל דסתם אב ניחא לי' במה שתתקדש בתו וזכות הוא לו כשעכבה הבת לא אמרינן הכי: וכן כתוב בדברי התשובה בפירוש ומילתיה דרב ושמואל כששמע ושתק וכן כתוב בתוספו' שלנו ואף על גב שיש לדחות דלא אמרו כששמע ושתק אלא לאפוקי שמע ומחה כדמסיימי בתר הכי אבל לעולם ה"ה לא שמע כלל אין פשט הדברים מורה כן: מעתה כשת"ל שמי שהניח ביתו ריקם אף אנו נחוש דזכות הוא לו ומסתמא ניחא ליה במה שתתקדש בתו לא לענין דתהוי זכות גמורה דאף אם תעכב הבת לא יתבטלו הקדושין דכבר חלו בה משעה ראשונה אלא כל שמחתה הבת לא אמרינן כלל דזכות הוא לו אלא היא יכולה לעכב ולבטל הקדושין: ומה שכתוב בתשובה ועתה לפי דרכנו תועיל קדושין אלו ולא תצא מבעלה כי אם בגט ומיאון היינו כששמע האב ושתק אבל כל שלא שמע ושתק ודאי מחאת הבת מועלת לבטל הקדושין כמו שמועלת מחאת האב וכדקאמר רב בהדיא בין היא בין אביה יכולין לעכב והלכתא כותיה לגבי רב אסי וכן פסק הרמב"ם ז"ל גם כן וענין מחאת האב שמועלת אין צריך להביא ראיה עליה שהיא מועלת אפילו לפי דברי תשובה זו אף על פי שנראה דס"ל דזכות הוא לו וזכין לאדם שלא בפניו וכמו שבא מפורש בדברי התשובה: ואין לדחות כלל ולומר דעד כאן לא אמר דמהניא מחאה אלא מחאת האב משום דכיון שהוא בעצמו מיחה גלי אדעתיה דלאו זכות הוא לו וליכא למימר תו דכבר זכתה לו משעת קבלת הקדושין אבל מחאת הבת לא מהניא מידי משום דמכל מקום איכא למימר דזכות הוא לו וזכו לו שלא בפניו ומה שהיא מוחה לבסוף לאו כל כמינה: וכן מצאתי מפורש בדברי התוס' אשר כתבו לשון זה שכותב הרב הזה משמם ומסתייע מהם שכתבו הא דאמרי' שמא נתרצ' האב משום דמספקא לן שמא סתם אב ניחא ליה במה שתתקדש בתו וכו' ועל דבריהם בונה הרב הזה כל יסודותיו והם בעצמם כתבו בפי' שאם מחתה הבת קודם שמיעת האב נתבטלו הקדושין וממנה אתה למד לדברי עולא כשת"ל דמודה היכא דהניח ביתו ריקם דמחאת הבת קודם שמיעה מהניא דלא עדיף לעולא הניח ביתו ריקם מדרב ושמואל וכדכתיבנא: ונמצא לפי זה שכל שיש עדות שהאב לא שמע רק עד אחר מיאון הבת אין כאן בית מיחוש כלל אפילו לדברי הרב הזה שחדש חלוק זה דביתו ריקם אפי' כשת"ל דאף לעולא אמרה ואפילו לענין גט ואפי' בלתי העדות י"ל דלעולם לא חייש הרב הזה לדילמא שמע דמן הסתם אין לנו לומר שמא שמע: ואפשר דאפילו רב לא חייש להכי ולא קאמר רב צריכה גט וצריכה מיאון ולא מהניא מחאת הבת אלא כששמע ושתק. וכן נראה לכאורה ממה שכתב בתשובה בשם התוס' דהא דאמרי' שמא נתרצה היינו כששמע ושתק וכו' שאע"פ שאפשר לומר דלא אתא אלא לאפוקי שמע ומחה משום דכיון שהוא מוחה עכשיו אפילו לא ידענו אם שמע מקודם לכן ושתק או לאו לא חיישי' ששמ' ושתק והתרצ' ועכשו נמלך אבל כל שאינו בפנינו איכא לספוקי לעול' שמא שמע ושתק ולאו דוקא שמע ושתק קאמר אלא ה"ה כשלא ידענו אם שמע או לאו וגם שי"ל דהא דקאמר והא דאמר שמא נתרצה היינו כששמע ושתק לאו אעיקר דינו דשמואל קאי דשמואל לעולם מיירי אפי' כשלא שמע ושתק בפנינו אלא אחששא דהתרצ' קאי לומר דרצוי דחיישינן ליה היינו כששמע ושתק דלכה"ג הוא דחייש רב אבל כשמחה לא דלא חייש לרצוי דמעיקרא. מ"מ פשט הדברים נראה דלא חיישינן אלא דוקא כשראינו אותו ששמ' ושתק אבל כל שלא ידענו אם שמע אם לאו מספקא לא חיישינן ששמע אפי' לשמואל: וכמו שנראה מדברי קצת המפרשים דס"ל כן אע"פ שיש ג"כ מי שסובר דאפי' לענין אכילת תרומה סבר רב דמסתמא שמע דחברא חברא אית ליה: ואפי' מי שלא יסבור כן בדברי שמואל מ"מ י"ל דלעולא ולמסקנא דגמ' דאמרי' בפי' מר לא ס"ל להא דרב ושמואל לא חייש' לשמא שמע דמספק' לא חיישינן לשום ענין להחמיר עליה כלל. וכענין שכתב הר"ן לדעת הרי"ף דכל הנך פרכי דפרכי' ודלמא שליח שויה ודלמא ארצויי ארצי אינן אלא לרב ושמואל דחייב לשמא נתרצה אבל רבינא לא חייש כלל לא לשליח שויה ולא לארצויי ארצי ולאו משום דלא חיישינן שרצה שיקדשו לו אחרים אשה הוא דס"ל דלא חיישינן ולא חיישינן לרצוי כלל ונפקא מינה דהיכא דאנן סהדי דאיכא רצוי כגון הניח ביתו ריקם חיישינן: אלא משום דמסתמא אין לנו לחוש לדבר שלא ידענו להוציאה מחזקת פנוייה ולהעמידה בחזקת אשת איש: וזאת הסברא אפשר ליחס אותה שפיר לבעל התשובה הזאת ואע"פ שהוא כותב שם וא"ת ניחוש שמא מחה האב וכו' אעפ"י שלא ראינוהו מוחה היינו כדי להעמידה בחזקת פנויה: ועוד דאפשר דהיינו דקא משני למחאה שלא בפניו לא חיישינן כלומר שכל שאינו מוחה בפנינו אין לנו לו' שמא מחה. ונמצא לפי זה שמה שיש לנו לחוש יותר בהניח ביתו ריקם אינו אלא לענין להחשיבו יותר מרוצה ונפקא מינה שכשידענו ששמע אע"ג דבעלמא סבר עולא דאינה צריכה כלום הכא אזיל לחומרא אבל כל שמחתה דלא מהני אלא אם כן ידענו ששמע בהא לא מהני מידי ביתו ריקם שלא מפני שהניח ביתו ריקם יש לנו לחוש יותר ששמע. וכ"ש בענין הנדון שלנו שכבר מיאנה הקטנה הזאת ואנו באין לדון עליה אחר המיאון ואפי' כשת"ל דשמע והתרצה את"ל שמיאנה קודם השמיעה לא מהני רצויו בתר הכי די"ל שפיר דשמא לא שמע כלל ואפי' שמע שמא אחר המיאון שמע. וקרוב לדמות ענין זה לההיא דאם בהרת קודמת לשער טמא ואם שער קודם לבהרת טהור ספק טמא ור' יהושע קם וטיהר וכו' שכתבו התוס' בפ' המדיר דהק' ר"ת דאמאי לא מוקמינן ליה בחזקת טהור ותירצו בתוס' דמיירי כשנזקק לטומאה שהיה לו נגע אחר מקודם וכו' באופן שהיה עומד בחזקת טומאה מקודם אבל אם היה עומד בחזקת טהרה היה מטהר אפי' ת"ק וה"נ אע"פ שלכתחילה לא נאמר לה דבמיאון בלחוד סגי לה מ"מ כל שכבר מיאנה ואנו באים לדון עליה אחר שכבר מיאנה אם קדם מיאונה לשמיעת האב או לאו אפשר דמוקמינן לה אחזקת פנוייה. ואע"פ שלדברי התוספות גבי עד אחד אומר נתקדשה ועד אחד אומר לא נתקדשה כל שנתקדשה בפנינו אלא דלא ידעינן אם חלו בה הקדושין אם לאו לא חשיב' עומד בחזקת פנויה ומהאי טעמא י"ל נמי דחייש רב לשמא התרצה למאן דסבר דחיישי' לשמא שמע ולא מוקמי' לה בחזקת פנוייה מ"מ אין כל המפרשים מודים בזה והתוספות עצמם כתבו תרוץ אחר גבי עד אחד אומר נתקדשה ועד א' אומר לא נתקדשה שהיו נרות דולקות וכו':
 
ויש לי עוד לדון בזה הרבה אלא שכבר הארכתי יותר מדאי ואיני רוצה להאריך יותר בזה. רק כללא דמילתא אומר שדברי תשובה זו שהניח ביתו ריקם לא תוסיף תת כחה להחמיר יותר בנדון שלנו שיש להשיב עליה מצד הטעמים שכתבתי: אלא שעדין נשאר לחקור בזה קצת ממה שכתב הר"ן ז"ל וז"ל ומדאמרי' קטנה שנתקדשה שלא לדעת אביה סתמא ולא מפרש אי אביה כאן או במדינת הים כדמפרש לקמן משמע דבכל ענין מיירי ואפי' הוא בעיר אחרת ולא שמע כלל ומפשט לשונו נראה שאפילו ידענו בודאי שלא שמע כלל אמרי רב ושמואל צריכה גט ומיאון. וטעמא דמילתא נראה דחיישינן דניחא ליה וזכות הוא לו וזכין לאדם שלא בפניו ואפי' לא שמע והתרצה מהני וסברא זו כתבה מהר"ם ג"כ בתשובה דלרב ושמואל אפי' מת האב ולא שמע או הלך למדינת הים ולא שמע ודאי מ"מ חיישינן דזכות הוא לו וזכין לאדם שלא בפניו והשת' אם דברי רב ושמואל מיירי בכה"ג משמע בהדיא דמחאת הבת לא מהניא ואפי' מחתה בהדיא לעולם אמרינן זכות הוא לו ובעיא גט דאף על גב דמכח הסברא היה מקום לומר דכל דמחתה הבת לא אמרינן זכות הוא מכל מקום הא רב ושמואל אמרי בפירוש צריכה גט וצריכה מיאון ומשמע דהא בלא הא לא סגיא ואת"ל דכל שמחתה הבת לא אמרינן זכות הוא לו גט למה לי במיאון סגי דכיון שהיא ממאנת אין לך עכבה גדולה ממנה ותלמוד' פריך מאם מאן ימאן אביה אי יכול לעכב דרב ודרב אסי ומשמע ודאי דחדא מילתא נינהו: והא ודאי קושיא חזקה לדבריהם אם לא שנאמר דצריכה גט וצריכה מיאון היינו דוקא כשידענו שהיא חפצה ורוצ' בו דכה"ג ודאי יש לחוש דזכות הוא לו וחלו הקדושין אלא שאומרי' לה שתמאן בו למראי' העין כדי שלא יאמרו אין קידושין תופסין באחותה: וזה ודאי דוחק ופשטן של דברים נר' שאפי' היא מעכבת וממאנת בו באחותה לא מהניא דמ"מ אמרי' שמא זכות הוא לו וכו' ותפסו בה קדושין משעת קבלתן. ולדבריהם הא דאמר רב גופיה לקמן בין היא בין אביה יכולין לעכב עכובייהו מהני לענין שאם התרצה האב אח"כ בפירוש לא נאמר דהוו קדושי ודאי כיון שנתרצה האב בפי' דאע"ג דרצוי דלבסוף הוה מהני לאשוויינהו קדושי ודאי היכא דלא עכב' הבת מ"מ כשעכב' הבת לא מהני תו רצויו לאשוויינהו קדושי ודאי ורצוי זה דלאחר עכוב לא חשיב רצוי אבל לעולם הספק הראשון לא זז ממקומו דא"כ /שמא צ"ל דאיכא/ לספוקי שמא הוה ניחא ליה וזכות הוא לו וזכין לאדם שלא בפניו ועכובה דלבתר הכי לא מהני ומקודשת מספק דלעולם מידי ספקא מיהא לא נפקא: וכן נראה שצ"ל לדברי התוס' שנר' לכאורה מדבריהם שהם מפרשי' דאפי' התרצה האב בפירוש ואח"כ עכבה מהניא עכובה דכיון דאותו רצוי דלבסוף לא מהני לאשוויינהו קדושין בשעת רצוי אלא דאמרינן דאיגלאי מילתא למפרע דמשעה ראשונה היה ניחא ליה בהנך קדושין והוו קדושין למפרע משעת קבלה וכיון שכן כל שמחתה הבת אח"כ אמרי' דדילמ' לאו זכות הוא לו ולא היה מרוצה בשעה ראשונה אלו ידע דהבת מעכבת ורצויו דלבתר הכי לא מהני מידי: כך נראה לכאורה מדברי התוס' ז"ל אע"פ שאפשר לפרש דבריהם ג"כ באופן אחר דלא בשעכבה אחרי הרצוי קאמרי וק"ל: והשתא יש לדקדק לפי דבריהם שאת"ל דאפי' אחרי שהתרצה האב מציא מעכבה והיינו דאמר רב בין היא בין אביה יכולין לעכב א"כ היכי קאמר רב לעיל צריכה גט וצריכה מיאון משום דחיישינן שמא נתרצה האב הא אפי' נתרצה בפירוש במיאון לחודה סגי ודוחק לחלק בחלוקים אחרים לומר דמיירי התם בשנתקדשה בפניו ושתק דאותה שתיקה חשיבה כהודאה ומהניא כאלו קדשה הוא בעצמו ולא מטעם דזכות הוא לו או כיוצא בזה אלא ודאי ס"ל לתוס' לפי' זה דכי אמר רב הכא דהיא יכולה לעכב אחר הרצוי של אב היינו כי היכי דלא להוו קדושי ודאי מחמת רצויו דאי לאו עכוב' כיון שהתרצה לבסוף היה חשבינן להו קדושי ודאי והשתא דעכבה אמרי' דאפשר דחוב הוא לו ולא הוה ניחא ליה ולא חשיבי קדושי ודאי אבל מ"מ מידי ספקא לא נפקי ואית לן לספוקי שמא זכות הוא לו ואפי' ידע שתעכב הבת אחר כך מ"מ הוה ניחה ליה ולפיכך צריכה גט ומיאון: ונמצא לפי זה לדברי הר"ן והרמ"ה אפילו לא שמע האב כלל חיישי' שמא זכות הוא לו וצריכה גט ומיאון ומחאת הבת לא מהניא אלא דלא למשווייהו קדושי ודאי וכדאמרן:
 
ונמצינו למדין לפי דבריהם בנדון דידן דאפי' ידענו בודאי שמיאון הקטנה קדם לשמיעת האב לא מהני ולא מידי: ואע"ג שלא נאמר כל זה אלא לרב ושמואל דחיישי לשמא נתרצה האב ואנן כרבינא קי"ל דלא חייש כלל להכי מ"מ אם נצרף בזה סברת התשובה דלעיל כפי מה שהיה נראה לכאורה ממנה דהיכא דהניח ביתו ריקם אפי' עולא ורבינא מודו דחיישינן דזכות הוא לו: נמצינו אומרים הכא נמי דחיישי' דזכות הוא לו ומיאון הבת לא מהני מידי אבל זו ודאי אינה תורה לאכנופי חומרי דכולהו להחמיר בדבר כזה שאין איסורו אלא מחשש ספק בעלמא: ואין לך בכל אחד מהמחמירים אלא חדושו לא לצרף חומרת הא' לחומרת חברו: ועוד שהמדקדק מדברי הר"ן שכתב אח"כ ודאמרי' שמא נתרצה לא נתרצה מעיקרא קאמר אלא שמא נתרצה אח"כ במשמע וכו': וכן מי שירד לעומק דבריו שם שכתב ומיהו טעמא שנתרצה האב הא לא נתרצה לאו משום דחוב הוא לו וכו' וכן כל שאר דבריו אשר כתב שם יראה מפורש דהר"ן ז"ל נמי לא פליג על שאר המפ' דלא חיישי רב ושמואל לנתרצה האב אלא כששמע: ומה שכתב אפי' הוא בעיר אחרת ולא שמע כלל היינו שלא ראינו כאן ששמע כלל אחר הקידושין או בשעתם: ומ"מ אפשר ששמע שם בעיר אחרת. א"נ הא דקאמר אפי' הוא בעיר אחרת ולא שמע כלל חוששין לה לאו חוששין לה להצריכה גט ומיאון קאמ' אלא חוששין לה שלא להוציאה בלא כלום ואם לא מיאנה בזמן שהיה לה למאן צריכה גט ואע"ג שבא מכח סתם דברי רב ושמואל היינו לענין שיהא הכל נכנס בכלל דין החשש דאכפלו אמוראי לדון עליה אבל מ"מ לא נקט גט ומיאון להיכא דלא שמע כלל. ונמצא לפי זה לא מצאנו סבר' זו מפורשת אלא למהר"ם לבדו ואין לנו לצרף סברא זו עם סברת בעל התשובה ז"ל ולהחמיר בענין: וכבר כתבנו שהרב בעל התשובה הזאת אשר הוא היה אבי הסברא הזאת לחלק בהניח ביתו ריקם והמחבר אותה הביא דבריהם ככתב' וכלשונ' ועל יסוד דבריה' בנה כל דבריו: הם כת' בפי' שאם עכבה הבת קוד' שמיעת הקדו' בטלים לגמרי:
 
סוף דבר בהא סלקינן ובהא נחתינן שיש טעמים הרבה להקל בענין קטנה זו והמקל בה לא הפסיד: ומטעם קול דקמי נשואין היה נראה לכאורה להחמיר קצת ולומר דלא הוי קול ושוברו עמו משום דהויא קטנה ויש שם אמתלא ולא חיישי' לקול אלא כשאין שם אמתלא דאדרבה אין זו אמתל' גמורה כמו שכתבו המפר' דלכך הצריכו כאן מיאון כדי שלא יאמרו אין קדושין תופסין באחותה יותר מכל שאר מקומות שהזקיקו גט מן הספק משום דאיכא למימר טפי דהוו קדושין. אבל ע"כ אין לחוש להכי דהא קאמר עולא אפי' מיאון אינה צריכה משמע ודאי שאינה צריכה כלום ומותרת לגמרי. אלא שבת"ה חשש לקול באותו מעשה שהלך האב למרחקים ונתקדש' בתו. וצ"ל דהיינו דווקא דהתם משום דשהתה עם בעלה זמן הרבה: ועוד שהרב ז"ל שם לא סמך כלל על טעם זה לאסור אלא לעשותו סניף לטעמים אחרים שהיו לו לאסור: וכן מהר"ם ז"ל באותו מעשה שאמר השליח הרי את מקודשת לי במקום שהיה לו לומר שם המשלח שנראה מדבריו שם שהיה חושש לקול אלא משום דהוי קול ושוברו עמו שהעדים עצמם דאמרי שאמר' לי אמרו שמתחילה אמר שהיה רוצה לקדשה למשלחו הא לאו הכי הוה חיישי' לקלא לא דמי כלל דהתם דוקא משום דלא היתה קטנה והיה הקול בלתי שובר אי לאו דהני עדים עצמם וכו' אבל קטנה המתקדשת כיון שהיא קטנה הוי ודאי קול ושוברו עמו דיש כאן אמתלאה גדולה כל שהיא יוצאה מתחת הבעל בקטנותה ולא גדלה תחתיו כההוא מעשה דת"ה: הנה נא ערכתי משפט קטנה זו לפני כל יודעי דת ודין כאשר הראוני מן השמים וכל חכם לב היושב על המשפט למרא' עיניו ישפוט ואם דעת החכמים היושבים על המשפט מסכמת להתיר גם אני הצעיר מסכים עמהם והנראה לעניות דעתי כתבתי מעפר דל:
 
אליהו ן' חיים
 
אמר הכותב הן כל אלה ראתה עיני כאש' הראוני מן השמים מתוך הספרים הנמצאים בידי וביד כל אדם ואחר דברי וכתבי כל אשר כתבתי שמעה אזני קול הברה כי נמצאו חדושי הרמב"ן על מסכת קדושין וימצא כתוב שם חשש איסור כשהאב במדינת הים לחוש שמא נתרצה האב כפשט דברי ר"ת ונמצא מתוך דבריו מתפרשים לנו דברי ר"ת גם נמצא הרמב"ן ז"ל דרב גובריה מצטר' לאסור עם מי שיאסור ואמרו כי היה כתוב שם אחר שכתב דין קדושי קטנה שאביה במדינת הים שאין ראוי לקדשה מפני חשש שמא קדשה אביה שם כענין שכתבו בתוספות משם ה"ר מנחם מניוני /מיוני/ וראוי להחמיר בדבר וסיים בה וגם לחוש לנתרצה האב שהמובן מזה הוא דאזלינן הכא לחומר' והכא לחומרא וחיישינן כשהוא במדינת הים לנתרצה האב אע"ג דמצד אחר אמרי' דחיישי' שיקדשנה הוא שם לאיש אחר ועם היות כל הישר הולך לא שת לבו גם לזאת שיש לדחות בו כמה דחיות וק"ל גם כי לא הונח לנו כלל הלשון הזה מתוך דברי הרב שהביא כל דברי הר"ן ככתבם וכלשונם עד וראוי להחמיר ולא סיים בו כלשון הזה ואף אם אמת היה הדבר מ"מ נקטינן מיהא מדברי הר"ן שלא נראו לו בזה כלל דברי הרמב"ן מאחר שהשמיט אותם מ"מ להרים מכשול מלפני הטועים ושלא יאמרו הרמאים אין ת"ח בקיאין במעשה ידינו גם אני לא אחשוך פי להודיע לבני האדם כי לא היו דברים אלו מעולם וכותבי פלסתר ומכתבי עמל כתבו בשם הרמב"ן את אשר לא דברו הוא ולא עלתה על לבו כי עתה בבא אלינו הספר ראינו הלשון מזוייף מתוכו וכתו' על הגרר במרמה נכרת בעיני כל רואיה גם ספרים אחרים באו בידינו מחדושי הרמב"ן ולא נמצא שם כתוב הלשון ההוא באופן שהתברר ברור אמתי כי יד כותב פלסתר היתה בספר ואין ספק כי האיש אשר נשאו לבו לעשות חונף בדברי התורה ולשלוח יד בענין הזה גדול עונו מנשוא ועתיד ליתן את הדין: ועם היות הדין הזה הסברא תחייבהו מ"מ מצאתיו ג"כ מפורש בדברי הרמב"ן בחדושיו שהק' על סוגית הלכה קושיא אחת ותירץ עליה ואמר שיש מי שהוצרך להגיה גירסת הסוגיא מתוך קושיא זו וכתב על זה והגהת ספרים מתוך הסברא עבירה גדולה היא וראוי לנדות עליה ומעתה נלמוד ק"ו אם המגיה מתוך הסברא ובהיותו סובר כי אמת יהגה חכו והי' הגרס' הנכונה והאמתית אשר /שמא צ"ל של/ בעל הספר החמיר עליה הרב כל כך ואמר שראוי לנדות עליה על אחת כמה וכמה באיש אשר יעשה בזדון לכפות דברים אשר לא דברם המחבר ולא עלו על לבו שגדול עונו מנשוא לא נתן למחילה ומי יגלה עפר מבין עיני הרמב"ן ז"ל כי בדבר אשר זדו בדבריו הוא אשר החמיר בו כל כך וכל זה אינו שוה לו ודב' שנצטער בו אותו צדיק נכשל בו ואין ספק כי יד הבעלים לא היתה במעל הזה אבל קנאים פגעו בספר והקנאה והכבוד הוציאום מחק האמת וה' הטוב יכפר בעד: עוד אני מודיע כי בבא אלינו הספר הנז' ראינו כל דברי הרמב"ן אשר כתב בסוגיא ודקדקנו בהם כל מה שיש לדקדק בהם וכלם נכוחים למבין וישרים למוצאי דעת מסכימים לכל מה שכתבנו בדין הקטנה הזאת גם המעיין בהם בחכמה ובתבונה ימצא בהם טוב טעם ודעת כי שם נגלו עליו סתומי דברי הרב ושאר המפרשים על הדין ועל האמת על דרך שפירשנום והוא יתברך יאיר עינינו במאור תורה הן כל אלה ראתה עיני וזה חזיתי ואספרה מפני חלול ה' לקיים מצות רז"ל וה' הטוב יכפר בעד מתאבק בעפר רגלי החכמים:
 
אליהו ן' חיים
 
תשובה לא' מהחכמים מסכים לדברי הרב ואת שמו לא הגיד
 
על ענין שאלת הקטנה שהלך אביה במדינת הים וכו' ככתוב בשאלה ראיתי כל דברי פי החכם השלם דחיל חטאין ועביד טבין טובינא דחכימי סיני ועוקר הרים כמה"ר אליהו ן' חיים נר"ו בתשובתו הרמתה לשאלה ההיא בכל אשר נשא ונתן בה לפלפל ולדקדק בדינא דהאי ריבא המאורסה אשר צעקה לפני בית דינו הצדק להושיע' והוא הרבה והפשיר להושיע' בכמה מילי שקלא וטריא דשייכי /בעומקא/ בעוקמא דהאי דינא ולא הניח לנו מקום להתגדר בו לתרץ ולתקן כל דבר דאפשר לתקוני ולהעלות ברשת ומצודת סברת כל מעיין דנחית לעיין ביה בסברא ישרה באמת ובתמים ומודה על האמת: ולמען דעת כל עמי הארץ כי יש אלהים שופטים בארץ לאסור את האסור ולהתיר את המותר ושאינו רשאי כל הרוצה ליטול את השם להתפאר בלבוש החומרא היתירה במה שהתירה התורה ותחת כבודו יקד ותעמוד שלהבת בהרת אהבת השררה והניצוח המדומה אמרתי הנה באתי להודיע לכל ישרי לב החרדים על דבר ה' כי אעפ"י שחפצי ודעתי היתה למנוע עצמי מלהטפל בדינה של קטנה זו להיותי עמוס התלאות בל יתנוני השב רוחי לא יכולתי להתאפק מלהפי' רצון כל הנצבים עלי אוהבי ורעי החכמים השלמים נר"ו אשר עיינו בדין הזה: ולכן לעשות רצונם חפצתי ועיינתי בדין הזה וראיתי כל דברי החכם השלם הנז' בקונטריס הנז' והנני בא לאשר ולקיים דעת המקלים בדינא של ריבא זו מכל הני טעמי דכת' החכ' השלם הנז' נר"ו על דעתו וסברתו הישרה אני סומך וכל הימים אשר אני חי אומר אני בדין זה מפיו אנו חיים:
 
וגם בעניין השני שכתב החכם השלם הנז' בכותבי פלסתר ומכתבי עמל שמעתי ותרגז בטני איכה היתה לזונה עיר גדולה של חכמים ושל סופרים כזאת העיר שיאמרו עליה בכל הארץ כלילת יופי בחכמ' ויראת ה' וממנה מלכי וממנה אפרכי להאיר על הארץ ולהורות את בני ישראל ומי שמע כזאת להיות בה אנשים מאותם שאחז"ל עליהם במסכת סוכה על ד' דברים מאורות לוקין על כותבי פלסתר כו' ואם על המזייפין שטרי ממון ומכתבי עמל לשום דופי אדם לכתוב בשמו מה שלא צוה וכפי' רש"י ז"ל המאורות לוקין מה יהיה משפט האיש אשר יעשה בזדון לזייף ספרי החדושים והדינים ולכתוב בשם המחבר מה שלא עלה על דעתו וקורא אני על מי שעשה כדבר הזה לעות אדם בריב"ה זו האי דארז"ל בסוכה סמוך למאמר דכותבי פלסתר הנז' על ד' דברים חמה לוקה וא' מהם על נערה המאורסה שצעקה ואין מושיע לה. ולכן האיש אשר זדה להיותו מכותבי פלסתר ולהגיה הספר בהפך הדין גרם לו זה להיותו נכוה בקלל' רז"ל ולקתה חמתו ואור שכלו בעיון דין הנערה המאורסה הזאת. והאל הטוב יכפר בעד: ויאיר שכלנו במאו' תורתו אמן:
 
שאלה קטנה שהלך אביה במדינת הים והניח בתו קטנה ביד אשה מנקת מצרית ואיש יהודי לקח הבת הנז' מיד המצרית לגדלה בביתו ובעודה קטנה ארסה לאיש אחד כפי מנהג קושטאנדינה ואחר ימים כמשלש חדשים מיאנה במארס בפני ב"ד ולא נודע כלל אם ידע אביה בקדושיה כלל אם לאו ועד א' מעיד שאחר מיאון הקטנה הנז' נמצא עם אביה במצרים ודבר שם עמו ולא ידע האב כלל לא מקדושי הבת ולא ממיאונ' והעד ההוא הגיד לו דבר הקדושין והמיאונין והיה כמתמיה מה ראו על ככה לארס בת קטנה כמוה יורנו המורה כדת מה לעשות בקטנה זו ושכרו כפול מן השמים:
 
תשובה הנה נא ערכתי משפט קטנ' זו בשכבר בדרך ארוכה כאשר הראוני מהשמים ולבקשת השואל עתה אוסיף ידי לכתוב בדרך קצר' ראשי פרקים מאשר כתבתי בשכבר וכלל כונת דברי אשר שם למען יראו כל חכם לב היושב על המשפט אם טוב לקרא דרור לצרת הבת הזו על פי הטענות ההן וכן יעשו: ואומר כי דין הקטנה שנתקדשה שלא לדעת האב מפורש בגמרא ונחלקו בו רב ושמואל ועולא דרב ושמואל ס"ל דצריכה גט ומיאון משום דחיישינן שמא נתרצה האב ועולא סבר דאפילו מיאון אינה צריכה וכל הפוסקים המפורסמים חדשים גם ישנים כלם פסקו כעולא מדאשכחן לרבינא דהוא בתראה דלא ס"ל להא דרב ושמואל כמבואר כל זה בהלכות הרי"ף ושאר כל הפוסקים הבאים אחריו ודעת הרבה מן האחרונים ז"ל דהא דלא חיישינן לדרב ושמואל היינו כל שלא התרצה האב בפירוש משום דמסתמא לא חיישינן שנתרצה אבל כל שנתרצה האב אחר כך בפירוש צריכה גט דהוו להו קדושין למפרע כשנתרצה האב ובשטה זו נמשכו הרא"ש והמרדכי והרבה מן האחרונים ונמצא לפי דבריהם קטנה זו מותרת במאונה ולא חיישינן שמא נתרצה האב קודם המאון וחלו הקדושין ולא אהני תו המיאון: אבל יש כאן דעת אחרת לגדולי המפרשים דאפי' התרצה האב אחר כך בפירוש כששמע ואמר אין לא מהני כיון שבשעת הקדושין לא היה האב מרוצה ולא א"ל צאי וקבלי קדושייך וכדעת זו נמשכו כל גדולי הראשונים הרי"ף והרמב"ם והסמ"ג ורבי' ישעיה הראשון וסברא זו אעפ"י שפשטה יותר מקלת דלא חיישיני' אפילו התרצה האב בפירוש מ"מ המעיין היטב ימצא שאדרבה תחתיה תעמוד חומרא יתרא בנדון דידן וזה שהגדולים האלה לפי שטתם הם מפרשים אהא דאמר במסקנא דרבינא לא ס"ל להא דרב ושמואל דהיינו דלא ס"ל דרצוי מהני אלא ס"ל דאפילו התרצה בפירוש לא מהני משום דרצוי דבתר הכי לא מהני למשוויינהו קדושי' למפרע כמו שיתבאר למי שיעמוד על דברי המפרשים ולפי שטה זו אין לנו מדברי רבינא דלא חיישינן לשמא נתרצה דלעולם איפשר ששמע והתרצה אלא דלא חש להא דרב ושמואל משום דרצוי לא מהני והר"ן ז"ל כתב שהרי"ף הוכרח לפרש כן משום דאם תמצא לומר דרצוי מהני היה לנו לחוש מן הספק שמא נתרצה וכן כתוב בתוספות רי"ד. ונמצא לפי זה לדעת כל הגדולים האלה יש לומר ששמע האב והתרצה וכבר כתב הר"ן ז"ל במלתיה דרב ושמואל דמדאמרי סתמא קטנה שנתקדשה שלא לדעת אביה ולא מפרשי' אי אביה כאן או במדינת הים כדמפר' רש"י לקמן משמע דבכל עניין איירי שאפילו הוא במדינת הים ולא שמע כלל חוששין לה ואם כן אפילו לעולא ורבינא לעולם חיישינן שמא נתרצה האב ואפילו הוא במדינת הים ואף על גב דמ"מ אפילו לדעת הגדולים האלה רצוי לא מהני מ"מ כשנצרף עם זה מה שכתב המרדכי משם ראבי"ה שאפשר לקיים דברי הרי"ף כשנתאכלו המעות אבל אם המעות קיימין בשעת הרצוי רצוי מהני וכן כתוב בהגהת מימון: ולכאורה היה נראה גם כן להביא קצת סעד לזה מתוך דברי הרמב"ם ז"ל שכתב בין היא בין אביה יכולין לעכב ולפי דבריו שכתב דאפילו התרצה האב בפי' לא מהני לא שייך כלל לומר שהיא יכולה לעכב וכמו שהק' עליו האחרונים ואת"ל דעד כאן לא אמר הרב דרצוי לא מהני אלא כשנתאכלו המעות אבל כשלא נתאכלו רצוי מהני אפשר לדחוק ולומר דהא דכתב שהיא יכולה לעכב היינו כשלא נתאכלו המעות אף על פי שהוא קצת דחוק בלשון ומעתה בנדון דידן א"כ יש לנו לחוש שמא נתרצה האב עד שלא נתאכלו המעות כיון דלשטת הגדולים האלה חיישינן לשמא נתרצה כדפי' וכשת"ל דנתרצה קודם שנתאכלו המעות רצוי מהני אלא שזה י"ל מתרי טעמי חדא ממה שכתב הר"ן במסקנת דבריו כתב דלדעת הרי"ף ז"ל לפי מאי דמסיק רבינא דלא חיישינן לנתרצה האב היינו דלא חיישינן נמי לשמא נתרצה כלל ועוד שאחר הדקדוק בדברי המרדכי נראה דלעולם לא ס"ד לומר דהרי"ף ז"ל אמרה למלתיה דוקא כשנתאכלו הקדושין דהרי"ף סתמא דבר וסתם דבריו לא משמע כלל דהוי דוקא בנתאכלו הקדושין וכן סתם דברי הגמרא א"א לפרש כן אלא ראבי"ה דינא באפי נפשיה קאמר שדין זה שכותב הרי"ף דאפילו רצוי לא מהני אם באנו אנחנו להעמידו א"א להעמיד דברים אלה אלא דוקא בנתאכלו אבל לעולם הרי"ף ז"ל אמרה למלתיה בין בנתאכלו בין בשלא נתאכלו וכן דברי הגמרא סתם נאמרו ומיירו בכל גוונא וגם הרי"ף ז"ל עליהו קאמר דרצוי לא מהני וראבי"ה ושאר המפרשים נמי ס"ל שדברי הגמרא מיירו בכל ענין בין בנתאכלו בין בלא נתאכלו דנהי דבנתאכלו רצוי מהני מ"מ לא חיישינן לנתרצה ומשום הכי רבינא לא חייש לדרב ושמואל משום דלא חייש לשמא נתרצה ונמצא לפי זה דלכולי עלמא לא חיישינן בקטנה שנתקדשה שלא לדעת האב ואפילו לא נתאכלו המעות להרי"ף וסיעתו אף על גב דחייש לשמא נתרצה משום דרצוי לא מהני אפילו לא נתאכלו המעות ולראבי"ה וסיעתו אף על גב דרצוי מהני משום דלא חיישינן שמא נתרצה ואף על פי שמטעם שמותר לאלו אינו מותר לאלו ומטעם שמותר לאלו אינו מותר לאלו מ"מ כיון שלדברי כלם מיהא מותר מצטרפים להיתר שפיר וכיוצא לזה כתב מהרי"ק ז"ל והביא עליו ראיה מן הגמרא פרק שני דחולין אף על פי שבדברי מהר"י איסרלן מצאתי כסותר לזה מ"מ מהרי"ק ז"ל נמוקו עמו ועוד שיש לחלק בדבר ואין כאן מקום להאריך אלא שעוד יש כאן חשש אחר לפי שטה זו של הרי"ף והנמשכים עמו דלפי שטתם דרבינא דלא חייש לדרב ושמואל משום דסבירא ליה דרצוי לא מהני לא מפקא אלא מחשש רצוי דבתר קדושין משום דאפילו התרצה לא מהני אבל מ"מ מחשש שמא א"ל צאי וקבלי קדושיך או מחשש ארצויי ארצי דבכה"ג חיישינן לגבי אב לא שמעינן מהכא ואף על פי שמ"מ ע"כ לא חיישינן להכי מדקאמר עולא ורבינא דקטנה שנתקדשה שלא לדעת האב אינה צריכה גט והיינו מהטעמים שבאו בדברי המפרשים משום דאב אין דרכו לומר לבתו צאי וקבלי קדושיך כדכתב הר"ן או מטעמים אחרים שנזכרו בדברי המפרשים מ"מ הריטב"א ז"ל כתב דטעם הדבר משום דעד כאן לא חיישינן לדילמא שליח שוייה או לדילמא ארצויי ארצי קמיה אלא דוקא גבי אב שקדש אשה לבנו מפני שהוא בן דעת ואי לאו שהיה לו רשות מהבן לא היה מקדשה אבל קטנה עשויה היא להתקדש על ידי עצמה משום דנשי לאו דינא גמירי והשתא לפי טעם זה בנדון דידן שהקטנה הזאת לא התקדשה מעצמה אבל כל מה שעשתה עשתה מדעת היהודי שהיתה סמוכה עליו והוא עומד על גבה בקדושיה ועל ידו נגמרו קדושיה לא שייך האי טעמא דהריטב"א ויש לאומר לומר שאם לא שנתן לו האב רשות לקדשה לא היה מקדש' והוי כמו מקדש אשה לחבירו שכתבו המפרשים שיש לחוש לשטת הרי"ף אלא שגם בזה אין לחוש כיון ששאר המפרשים כלם לא כתבו טעמו של הריטב"א אלא טעמים אחרים דלא שייך לחלק בקטנה זו והריטב"א שהוא המחדש החלוק ההוא מ"מ הוא מפ' דלרבינא לא חיישינן לשום חששא לא לשליח שווייה ולא לא"ל צאי וקבלי קדושייך ואע"ג דלהריטב"א מ"מ חיישינן דאיהו פסיק כרב ושמואל דחיישי לנתרצה מכל מקום סברא זו לפסוק כרב ושמואל כבר נדחת מכל הפוסקים ואין לחוש לה כלל ומ"מ נקטינן מדברי הריטב"א דלרבינא לא חיישינן לא לשמא נתרצה ולא לשליח שוייה ועוד יש לדחות דע"כ לא אמרינן האי טעמא דהריטב"א דכשהמעשה נעשה על ידי גדול בן דעת חיישינן לומר דאי לאו דשווייה שליח לא היה מקדש אלא כשאין מקום לקדושין כלל אי לאו דהוה הכי כגון באב המקדש אשה לבנו וכיוצא בזה דאי לאו דשווייה שליח אין מקום כלל לקדושין ההם וכן היינו אומ' בקטנה אי לאו טעמא דנשי לא דינא גמירי משום דאל"כ אין מקום לאותן קדושין כלל ולא חיישינן דעביד איניש מעשיו בכדי אבל בקטנה שהלך אביה למדינת הים דלדעת בה"ג ורבים מהפוסקים מקודשת מדרבנן ושפיר דמי לקדשה אין לנו לומר כלל דאי לאו דנתן האב רשות לא היה מקדשה כיון שיש מקום לקדושיה מדרבנן ונכון הדבר לקדש' וזה מבואר בעצמו. אלא שאין צורך לכל זה ואעיקרא דדינא פירכ' שאין לנו לחוש בנדון זה כלל לא לחששא דשמא נתרצה האב קודם שנתאכלו המעות ולא לחששא לשמא נתן האב רשות לקדשה שכל מה שחששו בגמר' לחששא דשמא נתרצה ולשאר החששות לא חששו להן אלא דוקא כששדך האב מקודם וכדאמרינן בגמרא עלה דרב ושמואל אמר רב נחמן והוא ששדכו ובהכי ריהטא כולה סוגיא שכתבו בתוספות ואפילו לדעת ר"י שנראה מדבריו דמאן דלא חייש לנתרצה לא מצי מיתוקם מלתיה בששדכו מ"מ מאן דחייש לא חייש אלא בשדכו וכן כתבו כל הפוסקים וכן הרי"ף לא הביא אלא הא דרב נחמן והריטב"א גם כן בכל דבריו שם ביאר דלא חיישינן לשום חשש אלא בששדכו ולית דחש כלל ללישנא דמאן דתני הא לא תני הא וכל זה מבואר הרבה בדברי הפוסקים: ואם יאמר אומר דמההוא מעשה דמייתי במרדכי באחד שהלך למ"ה נתקדשה בתו וכשבא האב הפגין לקהל וכו' משמע דס"ל כאוקמתא דבלא שדכו מיירו רב ושמואל, הרבה תשובות בדבר וק"ל למי שיתבונן בתשובה שם. ומן הטעם הזה עצמו אין לנו לחוש בנדון זה למה שכתב המרדכי וז"ל וראיתי רוב הגאונים שפסקו כלם דקטנה שנתקדש /שנתקדשה/ שלא לדעת אביה בין הוא בעיר בין אינו בעיר אין חוששין שמ' נתרצה האב כרבינא שהוא בתראה וכו' אך ר"ת פי' דהא דעולא מיירי כגון דליתיה /דאיתיה/ לאב דאי ליתיה לאב היאך יתיר עולא ספק א"א שמא יתרצה האב והוה ליה קדושין למפרע אלא שמע מינה דאיתיה לאב ובהא פליגי הא וכו' ומ"מ מר"ת נלמוד אליבא דעולא כשאין אביה בעיר בעיא גט או מיאון ואליבא דרב ושמואל בעיא תרוייהו ואפילו הוא בעיר ופשט דבריו נראים דרוצה לפרש דעד כאן לא פליגי עולא ורבינא אדרב ושמואל אלא כשהאב בעיר ושמע ושתק דאמרינן מרתח קא רתח אבל בשאין האב בפנינו חיישינן דילמא שמע ונתרצה בפירוש ולא משתריא אלא בגט דהויא ספק א"א כדמשמע מלשון המרדכי דקאמר היאך יתיר עולא ספק א"א דמשמע לכאורה דהויא ספק א"א גמורה ואעפ"י שאחר כך כתב ומדברי ר"ת נלמוד כשאין אביה בעיר אליבא דעולא בעיא גט או מיאון ואליבא דרב ושמואל בעיא תרווייהו וכו' דמשמע דבמיאון לחודא סגי כבר היה אפשר לדחוק בזה ולפרשו וכל שכן אם נגיה בלשון בעיא גט ומיאון דאפילו אליבא דעולא כשאין אביה בעיר בעיא גט ומיאון ואליבא דרב ושמואל בעיא להו לתרווייהו אפילו כשהוא בעיר:
 
איברא שכל הפוסקים חדשים גם ישנים נראים שהם חלוקים על ר"ת בזה שהרי כלם הביאו דברי בה"ג שכתב דקטנה שהלך אביה למדינת הים תקינו לה רבנן קדושין לענין מיאון וע"כ לא קאמר אלא להזקיקה מיאון אבל במיאון מיהא סגי והחולקים על בה"ג נחלקו לומר דאפי' מיאון לא בעיא אבל אין גם אחד שיאמר שהיא צריכה גט שמא שמע האב ונתרצה שם ואין לו' דבה"ג והחולקים עליו מיירו היכא דקים לן שלא שמע האב דבכי האי גוונא ליכא למיחש שנתרצה אבל כל שיש לחוש לשמא שמע ונתרצה מקודשת מספק ובעיא גט שהרי כלם הקשו על בה"ג דס"ל דתקנו לה רבנן נשואין וכו' מדפריך תלמודא אעולא ממתניתין וכלן שמתו ומיאנו ומההיא דמוכרה לקרובים ודחיק תלמודא לאוקמא בקטנה שנעשו לה מעשה יתומה בחיי האב ובקדושי ייעוד ואליבא דר' יוסי ואם איתא לדבעל ה"ג אמאי לא מוקי לה תלמודא בהכי דקטנה שהלך אביה למדינת הים והשתא את"ל דעד כאן נחלקו הפוסקים על בה"ג אלא בקטנה דקים לן שלא שמע אביה אבל היכא דאיכא לספוקי ששמע אביה מקודשת אם כן לדידהו נמי תיקשי אמאי לא מוקי לה בקטנה שהלך אביה למדינת הים ולא קים לן בגויה שלא שמע אלא ודאי נראה דלדידהו בכל אופן אפילו מיאון אינה צריכה אלא שבזה יש לדחות דלדידהו לא קשיא להו כלל דע"כ לא קשיא להו אלא לבה"ג דס"ל דקטנה שהלך אביה למדינת הים תקינו לה רבנן קדושין לענין מיאון אפילו היכא דליכא לספוקי לשמא התרצה ולא בעיא גט כגון היכא דקים לן שלא שמע אבל היכא דאיכא למיחש לשמא שמע ונתרצה ודאי לא מצי מוקי להו דבכל כה"ג גט נמי בעיא כיון דאיכא לספוקי שמא שמע והתרצה וא"כ ליכא לאוקמי מתניתין דכולן שמתו או מיאנו דמשמע דבמיאון בלחוד סגי וכן ההיא דמוכרה לקרובים נמי אי אפשר כלל לאוקמה בהכי כיון דבעיא גט ה"ל מוכר לשפחות אחר אישות והדרן קושיין לדוכת' וזה עולה נכון כפי סוגית הגמרא שם למי שידקדק בה מ"מ פשט דברי כל הפוסקים האלה מוכיח דלא ס"ל הא דר"ת וסתמא מיירו בכל ענין בקטנה שהלך אביה למ"ה והמרדכי עצמו שהביא דברי ר"ת כתב בתחלת דבריו שכל הגאונים לא חלקו בין הוא בעיר בין אינו בעיר ולפי זה היה מקום לומר שלא לחוש לדברי ר"ת במקום שכל הפוסקים חלוקים עליו וכ"ש שדברי ר"ת בעצמם אפשר לפרש בהם דעד כאן לא חלק ר"ת בין אם הוא בעיר או אינו בעיר אלא לענין להצריך מיאון כשאין אביה בעיר ושלא יהיה בכלל אפי' מיאון אינה צריכה דקאמר עולא כשאין אביה בעיר דכשאין אבי' בעיר ס"ל לר"ת שיש להזקיק' מיאון מיהא שאם אין אתה מזקיקה מיאון נהי דלא חיישי' דשמע האב ונתרצה מ"מ שמא יבא היום ולמחר ויתרצה ונמצאת מקודשת למפרע ונמצאנו א"כ עכשו מתירין ספק אשת איש ולכן דין הוא שתהא צריכה מיאון דהשתא אפילו יבא אחר כך האב ויתרצה לא הוו קדושין למפרע דבין היא בין אביה יכולין לעכב. ועי"ל דס"ל לר"ת דאע"ג דלעולא ורבינא לא חיישינן לשמא נתרצה היינו שמא נתרצה לחול הקדושין אבל לענין מיאון מיהא דאין צריך רצוי גמור אלא שלא יהיה מוחה מודה עולא דאיכא למיחש לבה"ג ואם כן אי אפשר לומר דעולא מיירי כשאין אביה בעיר ובפנים אלו ועוד בפנים אחרים אפשר לפרש דברי ר"ת וכלהו סלקן אליבא דהלכתא שפיר והכלל שלא אמר ר"ת אלא לענין להצריכה מיאון וכפשט הלשון הכתוב כאן במרדכי צריכה גט או מיאון דמשמע דבמיאון לחודי' סגי: ויש הוכחה לזה ג"כ מתשוב' ר"ת שהביא מהרי"ק ז"ל בשרש ק"ן כאשר יראה הרואה שם והמדקדק בדברי התשובה שם יראה דס"ל לר"ת דקטנה שהלך אביה במדינת הים אפילו לא קים לן אם שמע והתרצה או לא אין חוששין לה כלל להצריכה גט אלא מיאון בלבד בעיא וכמו שהארכתי בזה בפסק האחר ועם זה כבר היינו יוצאים מחשש דברי ר"ת אבל מ"מ אפילו מי שלבו נוקפו עדין הנה לפניו החלוק שכתבנו לעיל שכל מה שחששו החוששים לשמא נתרצה לא חששו אלא בששדך אבל בשלא שדך לא ומעתה יש לנו לומר אפילו כשנפרש דברי ר"ת לפי הנראה מהם לכאורה דכשהאב בעיר אחרת חיישינן לשמא נתרצה להזקיקו גט וכמו שנראה שהיא סברת המרדכי מיהא דעד כאן לא אמר רבינו תם אלא בששדך דומיא דמאי דחיישי רב ושמואל כשהוא בעיר דהיינו דוקא בשדך ובכי האי גוונא הוא דס"ל לרבינו תם ולמרדכי בדעולא דכשאין האב בעיר חייש לשמא התרצה וכן נראה גם כן מלשון המרדכי דמפיק ליה בלשון הלכה כרב ושמואל אבל בשלא שדך דרב ושמואל נמי לא חיישי כשהוא בעיר לעולא נמי לא חיישינן כשאינו בעיר ואפשר דהיינו טעמא דכל הפוסקים שהביאו דברי בעל הלכות גדולות בקטנה שהלך אביה למדינת הים דתקינו לה רבנן קדושין דמשמע מדברי כלם דלא חיישי כלל לשמא התרצה להצריכה גט ודלא כרבינו תם כדהוכחנו לעיל דיש לומר דלא פליגי ארבנו תם דר"ת ז"ל לא קאמר אלא בששדך כדפי' ודברי כל הגדולים נאמרו בשלא שדך אלא שהלך אביה למדינת הים ואמה ואחיה משדכין ומקדשין אותה ולכך לא חששו לרבינו תם כלל ומכל מקום זכינו לדין ממה נפשך שאם דברי רבינו תם נאמרו אפילו בלא שדכו מכל מקום ע"כ כל שאר הפוסקים חלוקים על דברי רבינו תם כמ"ש ואם שאר הפוסקים לא פליגי ארבינו תם שדברי ר"ת בשדכו ודברי כל שאר הפוסקים בלא שדכו אם כן בנדון דידן בלא שדכו לא חיישינן ולא עוד אלא דאפילו ר"י דסבר דללישנא בתרא עולא מיירי בלא שדכו מכל מקום איהו נמי אמר בדין קטנה שהלך אביה במדינת הים דליתא דלבעל ה"ג אלא אפילו מיאון אינה צריכה ולא חש כלל לשמא נתרצה האב במה שכתב משמו הרא"ש ומהר"י בעל תרומת הדשן ומן הטעם הזה גם כן אין לחוש בנדון זה לומר שאחר שהם בעיר שחוששים לסבלונות אף על גב שהיא קטנה ולאו בת קדושין היא מכל מקום לשיטת רבינו חננאל דחששא דסבלונות הוא שמא קדמה להם קדושין אף אנו נחוש שמא קבל אביה קדושין מהמקדש הזה ומשום הכי הדר שדר לה סבלונות וכמו שכתב הר"ן ז"ל בפרק האיש מקדש וז"ל ולדברי האומרים דקטנה שנתקדשה שלא לדעת אביה אם נתרצה אביה בפירוש חיישינן אפילו בקטנה חיישינן לסבלונות אם נתרצה בהן האב ולא עוד /אלא/ אפילו בקטנה שאין לה אב כל ששדכה בחיי אביה אף על פי שלא שלח סבלונות עד לאחר מיתת האב לפי' הרי"ף ז"ל חוששין שמא קבל אביה קדושיה וכו' ואם כן בנדון דידן נמי היה לנו לחוש בשנתן לה סבלונות שמא קבל אביה קדושיה ואף על פי שהוא אומר שלא קדמו קדושין מכל מקום חיישינן וכמו שכתב הר"ן ז"ל שם דכל היכא דחיישינן אפי' אמרו שניהם לא נתכוונו לקדושין חיישינן וה"ה כשאמרו לא קדמה לנו קדושין וכן מה"ר בת"ה והרא"ש ז"ל בתשובה וכיון שכן הי' לנו לחוש כאן אלא שכיון שלא שדכו מקודם לא חיישינן דלא חיישינן לסבלונות אלא כששדכו וכמו שכתב הר"ן ז"ל כאן גם כן כל ששדכה בחיי אביה וכו' נמצא שהנחה זו אשר בנדון זה שלא שדכו היתה לראש פנה לדחות כל מה שהיה מקום לחוש בנדון זה כיון דלא שדכו ליכא למיחש למדי:
 
איברא שבהגהת מימון אחר שכתב חלוקי הפוסקים בדין חיישינן שמא נתרצה האב כתב ועוד יש מחלקים בין מיחה מיד ובין לא מיחה מיד דאז חיישינן שמא נתרצה וכפי הנראה מדברי מהרר"י ווייל סימן קי"ב שהוא מבין בדברי ההגהה דס"ל דדוקא במיחה מיד הוא דלא חיישינן משום דאיכא למימר לא שמע אלא עכשו והרי מיחה אבל בשלא מיחה מיד חיישינן דשמע וכל שיש לחוש ששמע חיישינן שנתרצה ונראה מדבריו שם דאפילו בלא שדכו חיישינן להכי אלא שמכל מקום אפילו לדבריו שם נראה דע"כ לא חיישינן אלא דוקא כשעבר זמן הרבה דאיכא למימר ודאי שמע וכן מבואר שם בדבריו: ועוד שדברי ההג"ה כפי הנראה הם דחויים משאר הפוסקים כלם והרב ז"ל לא סמך עליהם שם אלא לעשותן סניף לדבריו להחמיר בענין שנראה לו שראוי להחמיר בו מכח שאר הטעמים שכתב שם ומכח דבנדון דידיה היה מקום יותר לחוש ששמע ונתרצה וכל שכן דבנדון דידיה כל שהיתה זקוקה אפילו למיאון סגי להיותה צריכה גט כיון דכבר גדלה אצלו הילכך החמיר שם בענין ההוא אבל לדידן ודאי לא שבקינן פשט כל דברי הפוסקים אשר מוכיחים להתר להחזיק בדברי המחלקים האלה להחמיר ואם כן קטנה זו היא מוצאת מתחת יד המקדש על ידי המיאון שמיאנה בו ואין לחוש כלל וכל שכן לפי מה שהעיד העד שלא ידע האב מקדושיה עד לאחר שמיאנה שלפי זה ליכא למיחש תו לשמא נתרצה ואף על פי שמתוך דברי ההגהה כפי מה שהבין ממנה מהרי"ו נראה דכל שיש שהות בין קדושין למחאה חיישינן שמא שמע ונתרצה ואף על פי שהוא אומר שלא שמע מעולם מכל מקום מלבד שאין נדון שלנו כן כבר כתבנו שאין לדברים אלו עיקר ולא החזיק בהם מהרי"ו אלא לסניפין בעלמא ולעולם כיון שהעיד העד שהתרצה לו האב שלא ידע מקדושיה עד לאחר המיאון אין לחוש עוד ואף על פי שהוא עד אחד כל דלא התחזק אסורא עד אחד מהימן ונדון דידן אף על פי שנתקדשה בפנינו אלא שאין אנו יודעים אם התרצה האב או לא התרצה ודמי' לזורק קדושין לאשה ולא ידעינן אי קרוב לו אי קרוב לה שכתבו התוס' בפ' שני דכתובות דכל כי האי גוונא לא חשיבה קימא בחזקת התר כיון דכבר נזרקו לה קדושין מכל מקום נהי דבחזקת התר לא קימא מכל מקום אתחזק אסורא נמי לא הויא וכיוצא לזה ממש כתב מהר"ם ז"ל בתשובה בשליח שקדש ואמר הרי את מקודשת לי דחשיב לא אתחזק אסורא וע"א מהימן בה: ומכלל דבריו שם נראה גם כן דמלתא פסיקתא היא דעד אחד נאמן היכא דלא אתחזק אסורא דכל מין איסורא אפילו דבר שבערוה לאפוקי ממה שנראה מתוך דברי הר"ן בפרק המקבל דבדבר שבערוה אפילו לא אתחזק אסורא אין פחות משנים וכמדומה שיש מי שכתב גם כן ביבמות מ"מ יש לנו לסמוך על דברי מהר"י:
 
איברא שיש במרדכי תשובה א' שכתב ועל הקטנה דאשתאלת עלה קדמנא וכו' וכפי הנראה שם מכלל דברי התשובה שדבר זה נתן לשעורים ומי שהניח ביתו ריקם והלך לו אמרינן דמסתמא ניחא ליה שתתקדש בתו וזכין לאדם שלא בפניו ומשמע שם ג"כ דאפי' בלא שדכו אמרינן דמסתמא ניח' ליה אלא שהמדקדק שם היטב בדברי התשובה יראה דלא אמר בעל התשובה ההיא כל מה שאמר לה להיות לה קדושי דרבנן אבל לעולם לא להצריכה גט לעולא דקי"ל כותיה ודוקא לרב ושמואל קאמר דצריכה גט ומיאון אבל לעולא לא אהניא ההיא סברא אלא להצריכה מאון ועוד שלא אמר בעל התשובה אלא במתקדשת ע"י אמה שדעת האב סומכת עלי' ומפקיר זכותו שכרת /שמא צ"ל שבבת/ אצל' לגמרי ואעפ"י שמהר"י בת"ה לענין מאון משוה קדושין הנעשין על ידי שאר קרובים כמו הנעשים על ידי האם היינו דוקא לענין המיאון דמיירי הרב שם אבל אם באנו ליחס לבעל תשובה זו שהוא מצריך לה גט אין לנו לומר כן אלא במיאונה דמיירי ביה שנתקדשה ע"י האם נוטרת בית שדעתו של אב סמכה עליו /עליה/ ומשום הכי אהנו ליה לרב שם כל אותן טענות שטען להצריכה גט אבל מכל מקום הבו דלא לוסיף עלה ואין לנו לומר כן אפילו כשלא נתקדשה בתו על ידי האם ועוד שסתם דברי כל שאר הפוסקים נראה שהם חלוקים על סברא זו הכלל העולה שנראה שיש מקום לצדד להקל בקטנה זו להתירה ע"י המיאון שמיאנה אפילו כשתמצא לומר שיש מי שמחמיר בענין כיון שרבו בה הספקות וחלוקי הפוסקים ומה גם עתה בנדון שלפנינו שעקר אסורא אינו מן הודאי לעולם אלא מן הספק דכל סברת האסור שבנדון זה כשבאת לאסור אינו אלא שמא התרצה האב דהוי ספק ולא דמי לשאר אסורי קדושין דכשבאת לחוש לסברת האוסר הוא אסור מן הודאי לא אסור ספק וכבר נחלקו הפוסקים בכל אסורי ספקות התורה שהולכין בספקן להחמיר אם האסור ההוא הוא מן התורה או מדרבנן ודעת הרמב"ם והראב"ד שכל אסורי הספקות אינו אלא מדרבנן וכיון שכן כל מה שאנו דנין בהבנת דברי הפוסקים אי חיישי לשמא נתרצה או לאו אין הנפקותא אלא על אסור דרבנן אם יש לנו לחוש או לאו וכיון שכן איפשר לסמוך על דברי המקלין /המקילין/ אפילו כשתמצא לומר שיש מחלוקת בענין כ"ש כשת"ל שאין מחלוקת בדבר. הן אלה קצות דרכי אשר כתבתי בנדון זה והרוצה לעמוד על עקרן של דברים יעיין בפסק אשר כתבתי והארכתי בכל הפרטים האלו ולענין פסק הדין הלא כה דברי בהא סליקנא ובהא נחיתנא שאם דעת החכמים היושבים על משפט ההוראה מסכמת להתיר אף אני מסכים עמהם העפר דל.
 
אליהו ן' חיים:
שו"ת ראנ"ח סימן ב
 
מעשה בא לידי באשה שהשיאה אביה ונתן לה נדוניא כמשפט הבנות ונתאלמנה הבת הנז' ושבה אל בית אביה בנעוריה עם כל הנכסים אשר הכניסה לבעלה ועוד הוסיף שנית ידו אביה בצואתו סמוך למיתתו והניח לבתו סך מעות מממונו וחזרה האשה הנז' אחרי מות אביה ונשאת לבעל והכניסה לבעל השני כל מה שקבלה מהנדוניא הראשונה והסך שהניח לה אביה במתנה לא הכניסתו לבעל בתורת נדוניא רק עמד בעיניו בתורת נכסי מלוג ומתה האשה בחיי הבעל השני והסתפקתי כדת מה לעשות בממון אשר היה לה בתורת נכסי מלוג כפי ענין התקנה והמנהג כשמתה האשה בחיי הבעל שחולקים בנכסי הנדוניא יורשי האשה והבעל אם חולקים גם כן בנכסי מלוג אשר לאשה שלא נכתבו בשטר הכתובה כמו בנכסי הנדוניא או אם דינם חלוק:
 
ולכאורה היה נראה לומר דאם יש מקום לספק בהם הוא שיהיו נכסי מלוג חוזרים כלם ליורשי האשה כדרך שנוהגין במתנות הנתנין לחתן שהם חוזרים כולם ליורשי האשה כפי המנהג שפשט ונקבע בין ק"ק רומאניאה יצ"ו אבל לומר שיהיה הבעל יורש את כלם לא נתן להשאל שאם בנכסי הנדוניא שאחריותם על הבעל והבעל חשוב יותר מוחזק בהם לכמה דינין תקנו בהם להחזיר חציים ליורשי האשה כל שכן בנכסי מלוג שאין בהם לבעל אלא פירות ולא זכה מעולם בגוף הנכסים אלא הם בחזקת האשה שיש לדון בהם כפי התקנה להחזיר את חציים אבל כד מעיינת בה שפיר נר' שאין זה הכרח לפי שאין דנין דברי סופרים מדברי סופרים וכיון שמן הדין הבעל יורש את אשתו בכל נכסיה, וחלוק נכסי הנדוניא לא בא אלא מכח התקנה אין לך בו אלא חדושו והיכא דתקון תקון והיכא דלא תקון לא תקון ועוד שי"ל דע"כ לא תקנו אלא בנכסי הנדוניא דהויא מלתא דשכיחא כי רבות בנות אשר להן נדוניא אבל נכסי מלוג אינו דבר המצוי בכל הנשים ובמלתא דלא שכיחא לא תקון רבנן: וכיוצא לזה כתב הרא"ש ז"ל בתשובה על תקנת רבינו תם שתקן כשמתה האשה תוך שנתה (כלל נ"ד סימן א') וז"ל וגם לא דמי לתקנת רבינו תם ז"ל היכא שמתה תוך שנת הנישואין שהבעל מחזיר נדוניא לאביה או ליורשים הנדוניא דוק' תקן משום עגמת נפש ואסמכוה אקרא ותם לריק כחכם אבל ירושה שנפלה לה דהיינו נכסי מלוג בהא לא תקון רבנן והבו דלא לוסיף עלה ומק"ו לא ילפי' השתא ממון שבא לידו צריך להחזיר לא כל שכן שלא יגבה הא תניא במס' ידים אין דנין דברי תורה מדברי סופרים ולא דברי סופרים מדברי תורה ולא דברי סופרים זה מזה הרי מפורש בדברי הרב מה שאמרנו שאין לדון ק"ו בענינים אלו גם בדבריו מפורש שהתקנות לא נתקנו אלא בגוף הנדוניא אבל בנ"מ =בנכסי מלוג= לא: ולא עוד אלא שלפי הנחה זו הסתפקתי עוד על הנדוניא עצמה אם בכיוצא בזה שנשאת אלמנה בנדוניא שהיתה לה כבר והיא לא נתנה על ידי האב אלא היא הכניסה אותה מממון שזכתה בו כבר מקודם אם הוא בכלל התקנה אם לאו ולא מפני שאין התקנה אלא כשהנותן עצמו קיים ובא לירש שהרי אף בשאין האב קיים כשמתה האשה יורשיה חולקים עם הבעל וזה מבואר בתקנה ולא הסתפק אדם בה מעולם אלא מפני שאיפשר שלא תקנו אלא בנשים הנשאות על ידי האב או האם לא באשה הנותנת משלה. וכבר מצאתי סברא זו לא' מגדולי האחרונים שכתבה בספרו שאין התקנה נוהגת באלמנה הנותנת הנדוניא משלה גם חשבתי לעשות סמוכות לזה לחלק בין נכסי מלוג ונדוניא הנתנת על ידי האשה בעצמה לנדוניא שהאב נותן עם בתו בשעת הנשואין שבשלמא הנדוניא שהאב נותן עם בתו בשעת הנשואין יש לנו לומר שאין הנדוניא ההיא מתנה לבתו אלא האב נותנה לבעל ולא היה הבעל זוכה בה אלא מצד נתינת האב ואלו לא נתן לו אותו ממון לית ליה זכות בגויה כלל וכיון דמכח נתינת האב הוא שזוכה אמרינן דאדעתא שתמות בתו ויזכה הבעל בכל לא יהיב ליה אב*ל נכסי מלוג שביד האש' שכבר זכתה בהם וכן כל ממון שאין האב נותן אותו אלא היא מכניסתו לבעל לא שייך ביה האי טעמא שאין הבעל זוכה בו מחמת נתינה שאפילו לא נתן לו הממון כיון שהוא ביד האשה משעה שנשא' לו זוכה בה ליורשה וכיון שכן לא שייך ביה טעמא דלעיל אלא שזה אינו כלום שהוא מבואר שלא מטעם זה הוא החזרת הנדוניא אלא מטעם תקנה שתקנו להפקיע ירושת הבעל וכן מפורש בתשובת הרא"ש ז"ל והוא מבואר בעצמו אבל מ"מ מצד מה שכתבתי לעיל הספק במקומו עומד מכח מה שכתבתי ומכח דברי הרא"ש ז"ל:
 
מיהו נלע"ד דעד כאן לא קאמר הרא"ש דהתקנה העשויה בנדוניא אינה נוהגת בנכסי מלוג אלא בנ"מ שלא היו עדין ביד האשה בשעת הנשואין אלא אח"כ באו לה מירושה או באיזה ענין אחר דבכה"ג דנכסי מלוג מיירי הרא"ש ז"ל כמו שהוזכר בפירוש בדבריו שכתב אבל ירושה שנפלה לה דהיינו נכסי מלוג ואהנהו קאמ' הרא"ש ז"ל דלא תקון אבל נכסי מלוג שהיו לה קודם הנשואין לא קאמר אבל גם הם בכלל התקנה ובנכסי מלוג דכה"ג לא שייך לומר היכא דתקון תקון היכא דלא תקון לא תקון ושאין דנין דברי סופרים מן דא דנכסי מלוג דכה"ג הם הם נכסי נדוניא כיון שאלו ואלו האשה מכניסתם עמה בשעת נשואיה ואין חלוקין משאר נכסי נדוניא אלא במה שאין הבעל מקבלם בחזקתו על אחריותו שאדרבא מטעם חלוק זה היה מקום להחמיר על הבעל ונהי דלא סמכינן אהאי טעמא להחמיר עליו אבל מ"מ לא יתחייב מן החלוק הזה להקל עליו יותר כיון שכולם הכניסתם עמה בשעת נשואיה אלא הרי הם בכלל התקנה ואדרבא בכל כה"ג אמרי' לא פלוג ויש ללמוד שיש לחלק בכך מתוך דברי הרא"ש ז"ל בתשובותיו שבכלל נ"ד סי' ה' כתב וז"ל נהגו באלו הארצות שהבעל כותב שטר חוב על עצמו קודם הנשואין וקורין לשטר זה שטר נדוניא ובתקנת הנשואין של טוליטולא יש שכשתמות האשה וכו' שהבעל יורש את אשתו דבר תורה שיחלקו הבעל ושאר יורשיה כל הממון שתניח בעת פטירתה וכו' בין שטר נדונייתא של בעלה יגבו החצי מן השטר וכו' הרי מפורש בדברי שאלה זו ששטר זה בכלל תקנת החלוקה והרא"ש ג"כ דן על פי דברי השאלה בענין הפרטים שהסתפק השואל ע"פ הנחותיו ונמצא שדעת הרא"ש זכרו לברכה ששטר זה בכלל החלוקה ושטר זה כותב הרא"ש ז"ל עליו שיש לו דין נכסי מלוג כמו שמבואר לו בתשובה כלל ל"ט שכתב על מה שנשאל ממנו על לאה שלותה משמעון וטען שמעון שיגבוהו בב"ד ממתנה שכתב לה בעלה וכו' והך מתנה שכתב לה הבעל ודאי היינו האי שטר דלעיל שכתב שנהגו לכתוב וכו' והשיב הרב ז"ל חוב שהתחייב הבעל לאשה כמו נכסי מלוג הם משמע שיש לו דין נ"מ וכן מפורש בדברי הטור שכת' יש נוהגין לכתוב שטר חוב לנשותיהן בשעת נישואין שמחייבין את עצמם בסכום ידוע וקורי' אותו נדוניא ויכולה לגבותו בכל עת שתרצה וכת' א"א הרא"ש שיש לו דין נ"מ שמנחת החוב ביד בעלה כל זמן שהוא רוצה וכו' הרי מבואר מתוך דבריו שאותו שטר שנוהגין לכתוב לנשותיהן אע"פ שהוא נקרא נדוניא מ"מ הוא נכסי מלוג והוא כותב עליו שהוא בכלל תקנת טוליטולה להתחלק בין הבעל והיורשים ואעפ"י שקורא אותו נדוניא מ"מ כיון שדנין בו דין נכסי מלוג לא היה ראוי שיהיה בכלל החלוק' את"ל שאין התקנה נוהגת בנכסי מלוג ומעתה ע"כ לחלק בענין החלוק שחלקנו דע"כ לא אמר הרא"ש שמה שתקן ר"ת בחזרת הנדוניא דוקא בנדוניא תקן ולא בנ"מ אלא בנ"מ הבאים לאשה אחר הנשואין בירושה או במתנה אבל בנכסי מלוג הנכנסים עמה בשעת הנשואין לא קאמר או שנאמר שלא אמרה הרב אלא בתקנת ר"ת שתקן להחזיר הנדוניא כלה כשמתה האשה תוך שנתה אבל בתקנת טוליטולה בחזרת חצי הנדוניא לא אמרה בין כך ובין כך זכינו לדין בנדון שלנו שנכסי מלוג הנכנסים עם האשה בכלל החזרת תקנת הנכסים:
 
גם לשון התקנה כפי מה שהוא מסודר בדברי הטור /אה"ע/ (סימן קי"ח) מוכיח כן שכתוב שם מכל מה שימצא מעזבונה שהו' מבגדי' שלה או קרקע נדוניתא או קרקע קנוי בשמה יחלוק אותו הבעל והיורשים וכו' וקרקע קנוי בשמה דקחשיב מלבד קרקע נדוניתא נראה דהיינו נכסי מלוג דאין לומר בענין אחר כגון ג' שדות או שקנה הבעל בשמה דכל כי האי גונא לא יגבו ממנו יורשי האשה אף על פי שגובין מן המתנה שכותב לה שכתבנו לעיל. וכן אחר כך כתוב שם שיזכה הזוכה ברשותה בחצי מה שנמצא שנשאר מעזבונה שהוא עיקר נדוניתא מה שהכניסה לו בנשואיה קרקע או טלטל נראה דעיקר נדוניתה היא הנדוניא ומה שהכניסה הם נכסי מלוג ואין לומר דעקר נדונייתה היינו שטר מתנה שנוהגין לכתוב דכתבי' לעיל דלא הוה קרי ליה עקר נדוניתה אלא נראה דעקר נדוניתה היינו הנדוניא ומה שהכניסה היינו נכסי מלוג גם אין לומר דחדא קתני עקר נדוניתא שהכניסה לו לאפוקי נדוניא אחרת הבאה מצד מתנה שכותב לה שהרי הרא"ש כתב בתשובה שגם היא בכלל התקנה אלא עכצ"ל שעקר נדוניתה היינו הנדוניא עצמה שהבעל מקבל האחריות עליו ומה שהכניסה לו בנשואיה היינו מה שאין הבעל מקבל עליו אחריותם: ועוד כתוב שם אחר כך ואם יש לה אם בחיים ויתבאר באר הטב שאותו ממון שהניחה הוא ממה שהכניסה לה האם וממה שנתנה לה נראה דתרי גווני ממון קאמר חדא מה שהכניסה לה האם שהוא מה שמכנסת לה בתורת נדוניא ואידך מה שנתנה לה שלא בתורת נדוניא והיינו נכסי מלוג וזה נראה שהיתה הכונה במה שכתוב שם מלבד שהכניסה כבר לבתה בנשואיה קרקע שלה או בגדים שקנתה ונכתב בכתובתה שנתחזק לה מה שנתנה לה פ' אמה וכו' והרואה יראה שהלשון הזה אינו נקשר יפה אדסליק מניה ואין לו הבנה כלל ועל כרחין צריך לומר דאדלעיל קאי ובא לפרש מה שאמר מקודם לכן מה שהכניסה לה האם ומה שנתנה לה ומפ' דמה שנתנה לה היינו מלבד מה שהכניסה לבתה כבר בנשואיה ואף על פי שהלשון קצת דחוק שהפסיק לפרש היכי משכחת נתינת אם כגון שהיא אלמנה או גרושה יש במקראות כיוצא בזה ומה שכתב ונכתב בכתובתה שנתחזקה לה מה שנתנה לה פ' אמה איפשר דלא קאי אלא אחלוקה דהכניס' וממנה נלמוד לחלוקה האחרת ואף על גב דהתם נקט לשון דהכניסה והכא לשון נתנה וא"נ קאי אכולה מלתא וכגון שנכתב בכתובתה גם מה שנתנה לה אמה ולא קבל הבעל אחריותם עליו ומכל מקום אין לומר שדוקא בנכתבו בכתובה דלא נקט התם האי כתיבה אלא לענין ברור שהם נתונים ע"י אמה ומכל מקום מכלל הדברים נראה שהכל בכלל התקנה:
 
איברא שבעיקר נסחת /נוסחת/ התקנה הכתו' בתשובת הרא"ש לא הוזכרו כלל כל ייתורי לשונות אלו אשר אנו מדקדקים מהם אלא לשון התקנה סתם על הנדוניא שכתוב שם כל מה שימצא מעזבונה שהוא בגדי נדוניתה או קרקע נדוניתה יחלוק אותו וכו' גם בלשון שאחר כך אין כתוב שם אלא חצי הנשאר מעזבונה שהוא גוף נדוניתה בין קרקע או טלטל וכן אח"כ בחלוקת נתינת האם אין כתוב שם אלא ממה שהכניסה ונתנה לה אמה כגון שהיתה גרושה או אלמנה וכו' באופן שכל הלשונות אשר דקדקנו מהם מה שדקדקנו לא הוזכרו בלשון התקנה אבל מכל מקום לא מפני זה נאמר שהדבר במחלוקת ולא שייך כאן מחלוקת אלא שלא התפרש זה בלשון התקנה והטור ז"ל פירש הענין וילמוד סתום מן המפורש או שאחר כך נתקנה התקנה כן ואחר אחרון אני בא ומה שדקדק הרא"ש ז"ל לכתוב עיקר נדוניתה וכו' לאו לאפוקי נכסי מלוג אלא לאפוקי מה שקנה לה הבעל משלו שכתב הטור ז"ל בסוף דבריו שלא נכללו בכלל התקנה: הכלל העולה שהיותר נראה הוא שאף נכסי מלוג בכלל התקנה. ומה שכתב הרא"ש ז"ל שלא תקנו בנכסי מלוג אפילו כשתמצי לומר דלאו דוקא בתקנת מתה תוך השנה קאמר לה אלא ככל התקנות בכלל ע"כ לא אמרה אלא בנכסי מלוג שבאו לה אחר שנשאת אבל נכסי מלוג שהיו לה והכניסתם עמה בנשואיה לא ואפילו אם נרצה לומר דבכל נכסי מלוג קאמר ואפילו היו לה קודם נשואין מכל מקום יש לנו לומר שלא אמר אלא דוקא בנכסי מלוג שבאו לה ממקום אחר שלא היה שייכות ליורשים בהם כגון שבא לה הממון ההוא מכתובה שגבתה מבעל אחר או ירושה שנפלה מבית אבי אמה או מתנה שבכל כיוצא בזה יש לומר שלא היו בכלל התקנה כיון דלא שייך בהו טעמא דותם לריק כחכם ואפי' לגבי שאר ירושתה ואעפ"י שלא היו הם הנותנים מ"מ כיון שאלו לא לקחתם היא היו נופלים לפניהם בירושה שייך בהו ותם לריק כחכם ועל כרחך צריך לומר כן שהרי לעולם חולקים היורשים אעפ"י שמת אביהם ואעפ"י שלא נתנו הם הנדוניא והיינו ע"כ משום דאע"ג דלא נתנוה הם מ"מ כיון שראויים לירשו אילו לא נתנה לבת היו הם נוטלים אותו ממון ולכך תקנו שיהיו חולקים הם עם הבעל משום דאל"כ הוה ליה ותם לריק כחכם ואע"פ שיש בתקנה ג"כ כשיש לה זרע שהזרע שלה יחלוק עם הבעל ואע"פ שהזרע ההוא לא הוה שייך באותו ממון של אבי אמו כשיש יורשי האב מ"מ שאני זרע שלה שראוי להיות קודם לשאר יורשיה ואף יורשי האב והאב ניחא ליה בכך ודומי' דתקנת בנין דכרין שנתקנה כדי שיקפוץ אדם ויתן לבתו וזו תקנה אחרת הי' שתקנו כן כשיש זרע ואינה נמשכת מהתקנה הראשונה והמדקדק בדברים היטב יראה שזהו טעמם של דברים ואע"ג שהרא"ש ז"ל בא לדון ק"ו מהנדוניא לנכסי מלוג והנהו לנ"מ מיירו כשנפלו לה ממקום אחר כדפי' וא"כ ק"ו פריכא הוא דאיכא למפרך מה לנכסי מלוג דלא שייך בהו טעמא דותם לריק כחכם. י"ל דהרא"ש ז"ל היה רוצה להבליע הפירכא בק"ו דלעולם היה לנו לדון ק"ו בנכסי מלוג כיון שאין הבעל מוחזק בהם ואהא קאמר דאין דנין דברי סופרים מדברי סופרים והוא עצמו ז"ל כתב דנדוניא דוקא תקנו משום עגמת נפש ואסמכוה אקרא דותם לריק כחכם. גם איפשר היה לומר שהיה רוצה לדון ק"ו מהנדוניא שאיפשר להמצא בקצת נשים שאין הבעל נותן אותה אלא בא לה מכתובת בעל אחר או מתנה או ירוש' שהרב ז"ל סבור שאף בנדוניא דכי האי גונא היתה התקנה וכמו שנבאר עוד וממנה רצה לדון ק"ו בנכסי מלוג ואהאי קאמר שאין דנין דברי סופרים מדברי סופרים והכלל העולה שנכסי מלוג אשר היו לאשה מבית אביה והיא מכניסתם לבית בעלה אין חילוק ביניהם לנכסי הנדוניא כלל וטעם הנדוניא עצמו שייך גם בהם ואם יבוא החולק לומר שאע"פ שהטעם שייך בהו מ"מ כיון שלפי לשון התקנה אינם בכלל אין לנו לילך אחר הטעם אלא אחר הלשון ויתלה עצמו בדעת הסוברים דתקנות הוו כנדרים דבעינן פיו ולבו ואין לנו לילך אחר הטעם אלא אחר הלשון אף אתה אמור לו שאינו ענין לנדון שלנו כלל שאין בלשון התקנה לשון מנגד כלל ואדרבא לשון התקנה יותר נוטה למ"ש כדפירשנו ואפילו היה הלשון סתם יש לנו לפרש לשון התקנה מסכים לסברא וזה מבואר. וגם מהטעם הזה אין לומר שנכסי מלוג לא היו בכל התקנה כיון דלא שכיחי דהיא היא התקנה עצמה. ועוד שהרי הרא"ש ז"ל לא בא בירושת נכסי מלוג בתקנת מתה תוך שנתה מטעם זה כלל ועל כרחין צריך לומר דלא מהני האי טעמא להוציאם מן הכלל או דנכסי מלוג נמי חשיבי שכיחי ועוד שמתוך אותה תשובה שנחלק הרא"ש עם ה"ר ישראל מוכיח שאפילו מילתא דלא שכיחא לגמרי כגון אשה שנותנת הכתובה משלה דהוי ודאי מילתא דלא שכיחא כדמוכח מדברי הרא"ש ז"ל מכל מקום הני בכלל התקנה ולא נחלק הרא"ש ז"ל שם אלא שאין עיקר התקנה בשביל כיוצא בזה אבל לא פליג כלל שאף הן היו בכלל התקנה ומטעם החלוק עצמו שחלקנו בנכסי מלוג נראה דלא שייך בנדון זה סברת האומר שלא היתה התקנה באשה הנותנת הנדוניא משלה שכתבתי דעל כרחין לא אמרה אלא כשאותו ממון שנתנה האשה לא בא לה מבית אביה דהוו שייכי יורשיה בו אלא מכתובת בעל אחר או מציאה או מתנה דלא הוו שייכי ביה: וכן מוכיח מתוך דברי הפוסק הנז' אבל ממון שאביה נותן לה מתחלה אף על פי שנתינה זו לא הויא על ידי אביה מכל מקום כיון שמתחלתו הוו שייכי יורשיה בו אין חלוק בדבר כלל ולא יחלוק בו אדם מעולם: ואף אם תמצא לומר דטעם תקנת הנדוניא משום דאדעתא דהכי לא יהבה האב שתמות בתו ותם לריק כחו ה"נ שייך האי טעמא וי"ל דאדעתא שתמות הבת ויירש בעל הנכסים לא היה נותן לבתו מתנות מרובות כ"כ וכ"ש שהרא"ש ז"ל מפורש מתוך דבריו שהוא חולק על זה שהרי בתשובות באותו הפסק שנחלק עם הה"ר ישראל כתב החולק וז"ל ועוד כי הדעת נוטה לכך כי רחל שהיו לה נכסים קודם שנשאת שזכתה בהם מכתובת בעל אחר או שמצאה מציאה או שנפלו לה בירושה ובאה התורה והפקיעה וכו': וחזרה התקנה והפקיעה חצי אותו הזכות נראה מדבריו דאף בכי האי גוונא הפקיעה התקנה ירושת הבעל ואף הרא"ש ז"ל לא נחלק עליו אלא במה שאין לומר שעקר התקנה מפני נשים אשר כאלה אלא שעקר התקנה מפני רוב נשים הנשאות בתולות אבל מכל מקום מודה הוא שהתקנה בכיוצא להן גם כן שהופקעה ירושת הבעל מהן ובכתובת בנין דכרין נמי דתקון רבנן כדי שיקפוץ אדם ויתן לבתו לא חלקו בכתובה שנתנה האשה משלה ואף על גב דלא שייך התם טעמא דיקפוץ ואין חלוק ברור לחלק ביניהם וכל שכן שהפרט הזה המנהג מסייעו הן רבים עתה האנשים אשר נשאו להם נשים אלמנות ומתו בחייהן ולא נמצא חלוק בחלוקת ירושתן וגם במכתב ראיתי דברי פי איש צדיק תמים גם שב גם ישיש עדותיו נאמנו מאד אשר העיד בתורת עדות על תוכן מנהג העיר אשר נפל ספק לימים ראשונים בדבר א' ונשאל עליו ובכלל דבריו כתב כי קבל מיורשי כמה"ר אליא גלימידי ז"ל חצי הכתובה אשר הכניסה לו אחותו ומתה בחייו ועם היות מודעת זאת בכל הארץ שנשאת לו אלמנה והיה בידה כדי כתובתה משלה הילכך נראה שבין מן הדין בין מצד המנהג הכל בכלל בין נדוניא הנתנת על ידי האב בין נדוניא הנתנת על ידי עצמה גם בנכסי מלוג כפי התקנה הקדומה חולקין אמנם כפי המנהג שפשט ונקבע בין קהלות רומניאה שלא לחלוק אלא בנדוניא אבל המתנות כלם חוזרים ולא העמידו התקנה הראשונה אלא בנדוניא ובשאר הדברים נהגו להם מנהג אחר להחזיר הכל נכסי מלוג גם כן איפשר שיהיה להם דין המתנות ויש גם כן מי שמעיד שהמנהג בנכסי מלוג כמו במתנות וע"פ עדות זו יש להחזיר הכל ליורשי האשה הנה נא ערכתי מלין אשר הראוני מן השמים בפסק הדין הזה לפני כל יודעי דת ודין והמה בצדקתם יביטו יראו לכל מראה עיני חכמתם כדת מה לעשות ואעשה כן גם אני והנראה לעניות דעתי כתבתי מעפר דל. אליהו ן' חיים:
 
ידעתי אני ידעתי כי דעתי אינה דעת מכרעת ומכל מקום אחר שבא לידי אגלה כונתי והיא אחר שראיתי מה שלמדנו הרמב"ם ז"ל פ' כ"ג מהלכות אישות זה לשונו בכל הדברים וכיוצא בהם מנהג המדינה עיקר גדול הוא על פיו דנין והוא שיהיה אותו מנהג פשוט בכל המדינה למדנו מדבריו שלהוציא הדין מדין תורה בשביל המנהג צריך שיהיה המנהג פשוט מאד ואם לא לא נזוז מדין התורה כדברים האלה כתב הרא"ש והביאם בנו הריב"ה ז"ל בחשן המשפט סימן ס' וזה לשונו שאין להוציא מטלטלין מיד הלוקח עד שהתברר בודאי בירור גמור שלא פשט המנהג שם וכו' עד וכיון שכתבו וכו' עד אומר אני כיון שאין בירור למנהג יעמוד הדבר על דין תורה ויגבו לבעל חוב ממטלטלין הידועים שקדמו ללוה קודם החוב שלוה עד כאן הרי עינינו הרואות שיש לנו להחזיק בדין תורה אפילו להוציא היכא דליכא מנהג ברור ודאי עוד ראיתי לכתוב כאן מה שכתב הרא"ש בתשובה זה לשונו אחר שאין דבר זה מפורש בנסחת תקנתכם ידי התקנה על התחתונה כי התקנה באה להוציא מכח דין תורה עד כאן ואחר הצעתי זאת אני אומר שאיני רואה מקום לספק בין נכסים שהכניסה האשה לבעלה משלה ובין נכסים שהכניסה שנתן לה אב או אחרים שהכל דין אחד ואין לחלק אלא אם כתבה אותם בכתובה הם נכסי /צאן/ ברזל ואם השאירם /השאירתם/ לעצמה שלא קבל הבעל אחריות הם מלוג וכמו שכתב הרמב"ם ז"ל פי"ו מהלכות אישות ז"ל כל נכסים שיש לאשה שלא הכניסה אותם לבעלה ולא כתבה אותם בכתובה אלא נשארו לעצמה או נפלו בירושה אחר שנתארסה או נתנו לה במתנה הכל נקראים נ"מ ע"כ הרי שכתב שאין חלוק בהם אלא אם נכתבו או השאירה אותם לעצמה והיכן מצינו מחלוקת בזה ואחד מן הגדולים שכתב הפך זה איני יודע מנו: גם מטעם זה אני אומר שכיון שמנהג פשוט בק"ק רומנייא יע"א שמתנות הנתנות לחתן חוזרים ליורשי האשה אם כן נכסי מלוג נמי אף על פי שמן הדין הגמור הבעל יורש אותם מכל מקום התקנה מפקיע אותם מן הבעל כמו שהפקיע המתנות ולא מפני שאני דן זה בק"ו אלא שנראה דהיא היא נ"מ ומתנות כיון שאינם בכתובה אין לנו לחלק בנכסים יותר אלא או נכסי צאן ברזל או נכסי מלוג לא עוד כל זה בהיות מנהג רומנייא פשוט מאד הא לאו הכי יעמוד הדבר על דין תורה שהבעל יורש הכל ולאפס פנאי לא יכלתי להאריך וחתמתי שמי הצעיר שמואל די מדינה
שו"ת ראנ"ח סימן ג
 
ראובן שנתן חפץ א' במתנה לבן שמעון על מנת לזווג בת פלוני לבן פלוני ושמעון טרח ועמל זמן מה לעשות הזיווג ההוא ואחר שטרח ועשה הזיווג בא ראובן ותבע לשמעון בערכאות הגוים וטען ממנו החפץ שנתן לבנו באמרו שלא נתנו במתנה אלא על מנת לפייסו במעות מה אם יוכל שמעון לישבע בפני הערכאות שלא לקח דבר מאחר שראובן אינו מודה האמת.
 
תשובה אף על גב דבפרק הגוזל בתרא אמרי' הרי שהיה בורח מבית האסורין והיתה מעבורת לפניו ואמר לו טול דינר והעבירני אין לו אלא שכרו וכענין זה אמרינן בשוכר את הפועלין להביא דורמסקין לחולה דקאמר בגמרא שנותן לו שכרו משלם וכתבו עליו בתוספות דמיירי שהוא מפסיד ממקום אחר דאם לא כן מצי אמר ליה משטה אני בך רש"י ז"ל בפרק מצות חליצה גבי חלוץ לה על מנת שתתן לך מאתים זוז דקאמר דמציא /דמצי/ אמרה ליה משטה הייתי בך ועלה מייתי הא דטול דינר והעבירני כתב דכיון דעלה רמיא למיעבד ולא עבד משטה אני בך עבדא ליה משמע דוקא משום דעלה רמיא למיעבד הא לאו הכי נותן לו כל מה שנדר לו וכן י"ל גבי שוכר את הפועל דחולה וכיוצא לזה כתב המרדכי השוכר את הפועל להביא דורמסקין לחולה נותן לו שכרו משלם פירש הרב ר' חזקיא דוקא אם היה עוסק במלאכה וכו' אבל אי לאו הכי לא יתן לו אלא שכר טרחו דדומ' לבורח מבין /מבית/ האסורין דמצי אמר ליה משטה אני בך וטעמא דהא אסור מסוכן הוא וחייב להצילו וליטול שכר טרחו וה"נ מצוה להביא רפואה לחולה אבל בשאר מלאכות חייב לתת לו כל אשר התנה לו. והתוספות בפ' מצות חליצה מחלקים גם כן בענין אחר דדוקא היכא שאין רגילות לתת יותר משכר טרחו אבל היכא שרגילים לתת יותר משכר טרחו נותן לו כל מה שהתנה עמו וכיוצא לזה כתב הרא"ש שם ולפי טעמים אלו גם את הראשון גם את השני יש לנו ללמוד בענין שכר שדכנות שאדם מתנה לתת לחברו שחייב לתת לו כל מה שהתנה לו לשכר דבורו כאומר לאשה הרי את מקודשת לי על מנת שאדבר עליך לשלטון ואף על גב שהתנה לתת לו יותר מכדי טרחו כיון דלאו עליה רמי לשדך וגם רגילין לתת יותר לשכר שדכנות וכבר כתבו דין זה קצת מהפוסקים ס"ה וא"ז כפי מה שכתב המרדכי בשמו שלשכר שדכנות חייב לתת לו מה שהתנה לו מטעם דרגילין לתת יותר. מיהו משם מהר"ם כתב המרדכי עלה דההי' דטול דינר והעבירני דה"ה לשכר שדכנים שאינו מחוייב לתת לו כי אם שכר טרחו ושם כתב גם כן סברת החולקים וז"ל אמנם ראיתי בספ' א"ז שפסק משם רבינו שמחה שחייב לתת לשדכן כל מה שהתנה לתת לו ולא דמי לטול דינר והעבירני שבשכר שדכנות רגילין לתת הרבה יותר מכדי טרחו והביא ראיה ממעשה שבא לפני ר"י שפסק להו על השבעת שדים יותר מכדי טרחו דבדבר הזה רגילים לתת יותר ושוב מצאתי כן מס"ה בשם רבינו יאודה דה"ה מענין רפואות רגילים לתת יותר ולא נאמר בזה שיחק בו ובספר החכמה כתב רבינו ברוך ממגנצא על בעל הבית שחייב לתת לשדכן כל אשר התנה לו וכתב שם המרדכי שאמרו לפני מהר"ם דברי החולקים האלו ולא השגיח ומעתה כיון דמהר"ם ז"ל חלוק בדבר אף על פי שאם היינו באים לדון על הממון היה לנו לומר שהמוציא מחבירו עליו הראיה ממונא היכא דקאי ליקום מ"מ לענין איסור שבועה היה צ"ע אם מותר לו להשבע נגד סברת מהר"ם וכל שכן אם החפץ ההוא הוא הרבה יותר ממה שהוא רגילות לתת די"ל דעד כאן לא אמרו אפילו החולקים אלא בדבר שהוא רגילות לתת אבל בדבר הרבה יותר מדאי שאין רגילות כלל לתת כל כך לא אמרו אבל מכל מקום כל זה אם ראובן לא היה נותן מה שהתנה ביד שמעון והיה שמעון תובע את ראובן לפרוע לו וראובן טוען ששיחק בו אבל כיון שראובן נתן את החפץ כבר זכה הזוכה בחפץ ההוא אף על פי שהוא יותר הרבה משכר טרחו ויותר מהראוי לו: וכן כתב הרשב"א ז"ל בתשובה בענין יבמה שנפלה לפני יבם שאינו הגון שיטעו אותו לומר לו חלוץ לה על מנת שיתן לך ממון והביא ההיא דטול דינר והעבירני דמצי א"ל משטה אני בך וכתב אבל אם הקדימה ונתנה לו אין השטאה אחר נתינה והא דקתני בבריתא טול דינר והעבירני לאו למימרא שנטל קודם שהעבירו אלא טול דינר לאחר שתעבירני קאמר ואם כן הכא נמי זכה בן שמעון קטן כמו שנראה מתוך השאלה שכתב שתובע את אביו בערכאות מכל מקום זכה בחפץ כדאמרינן בפרק התקבל ג' מדות בקטן צרור וזורקו אגוז ונוטלו זוכה לעצמו ואינו זוכה לאחרים ואפילו לא הגיע עדין למדת צרור וזורקו אגוז ונוטלו ולאו בר זכיה הוא מכל מקום כיון שנתנו ראובן לשכרו של שמעון על פיו של ראובן לא שייך בו השטאה ולא מצי שקיל ליה נמי וגם שמעון זוכה בו דאף על פי דבנו אינו זוכה לאחרים מכל מקום כיון שנוטלו הוא אחר כך הרי זכה בו ואפי' בלא נטילת רשות זוכה לו כיון דבא בשכרו ואדעתא דהכי יהיב ליה ביד בנו ולא מצי הדר שקיל ליה כמו התקדשי לי במנה תנם לאבא לאביך או תנהו לכלב וכיוצא בו אלא שכפי הנראה לא רצה ראובן לקחת אותו מידו כדי שלא יחזור לתבעו בדיני הערכאות מעתה כיון שחפץ זו זכה בו בנו של שמעון ושמעון אם ראובן טוען משמעון בפני הערכאות שנתן חפץ ליד בן שמעון בפקדון שמעון יכול להשבע ודאי שלא נתן ביד בנו חפץ בפקדון דהא לאו בתורת פקדון שקליה וגם יכול להשבע שאין ביד בנו כלום משל ראובן כיון שמן הדין זכו בו כמו שכתבתי ואין בידם משל ראובן כלום אבל אם ראובן בא עליו בטענה עצמה שטוען בפני הערכאות שנתן ליד בנו חפץ לשכר גמר הזווג ובדיניהם אין זה עולה בדיני הערכאות שאין נוטלין עליה שכר וצריך שמעון לכפור בעיקר הדבר שלא נתן ביד בנו כלום ומשביעו על זו בפירוש על כיוצא בזה נשאל הרא"ש ז"ל בגוי שמשכן משכון ביד ישראל ע"מ שאם לא יפרע עד זמן פלוני שיהיה שלו אם יוכל לישבע שאין בידו כלום כי אם יאמר האמת יחייבוהו בדין הגוים והשיב דע שבדיני הגוים צריך לישבע שלא משכן לו כלום וזו השבועה איני מורה בה היתר אבל אם יוכל להפטר במה שישבע שאין בידו כלום משלו זו שבועה מותרת היא כי בדיני הגוים אסמכתא קניא ומ"מ אם בפני הערכאות טען ממנו הטענה הבאה בשאלה שלא נתן לו החפץ אלא בתורת משכון על מנת לפייסו בממון מה /למה/ שמעון יכול להשבע שלא נתן ביד (בטחון) [בנו] למשכון ולא דמי להא דהרא"ש שמתחלה נטלו בתורת משכון והגוי היה טוען ממנו שנתן בידו משכון והיהודי לא היה יכול להכחיש שנטל ממנו משכון שכפי האמת נטלו בתורת משכון ואפילו כפי תנאו מכאן ולהבא הוא גובה ואפילו גובה למפרע מ"מ בתורת משכון אתא לידיה ואעפ"י שבדיניהם אסמכתא קניא מ"מ כפי הנראה שבדיניהם היה היהודי צריך לברר שהתקנה כן וכמו שהוא בדין הישמעאלים עכשיו ולא היה היהודי נאמן בשבועתו והיה מחוייב בדין ולא היה יכול להפטר אלא בשישבע שלא נטל כלום הילכך בשבועה דכה"ג אין להורות בה התר אבל הכא דמתחלה לא בתורת משכון בא לידו והוא בא עליו בעלילה שנתנו למשכון יכול לישבע שלא נתן ביד בנו משכון הנלע"ד כתבתי מעפר דל. אליהו ן' חיים:
 
אם החפץ הנז' מהדברים דהיה שמעון נאמן עליה' לומר לא היו דברים מעולם כגון דליכא עדים ואפילו איכא עדים אם היה נאמן לומר החזרתיו לך כגון דליכא ראהו אפילו איכא ראה אם היה נאמן לומר חזרתי ולקחתיו ממך כגון דהוי מהדברים שאינם עשויים להשאיל ולהשכיר שגם עכשיו נאמן לומר על פרעון הזווג הנז' ניתן לי במיגו דהוה מצי טעין א' מהטענות הנז' הוה ליה ראובן זה שתבעו בדיני הערכאות אנס שאם יודה בפניהם שמעון שלקחו בפרעון הנז' מתחייב להחזיר החפץ בדיניהם כל שלא יביא עדים על דבריו שמקבלים ממנו הודאת לקיחתו (והם) [ואין] מקבלים ממנו טענת פרעון הזווג שאינן דנין במיגו וכיון דכן יכול להשבע שלא לקח דבר דמשנה שלימה שנינו נודרין להרגין ולחרמין ולמוכסין והוא הדין דנשבעין כמו שאמרו הפוסקים בהדיא אלא שצריך שיחשוב בלבו היום שלא יהיה נשבע לשקר כמו שאמרו בגמרא גבי מתניתין הנזכ' על האומר יאסרו עלי כל פירות שבעולם דאומר בלבו היום דאע"ג דדברים שבלב אינם דברים גבי אונס שרי ואם יתחכם ראובן להשביעו שבשום זמן לא לקח החפץ מידו יכול לחשוב בלבו מחשבה אחרת כגון שלא לקחו בפני עדים או שלא לקחו במקום פלוני וכיוצא ממחשבות באופן שלא יהיה נשבע לשקר אך יש ליזהר שלא ללמד הוראה זו להדיוטות ויסרכו מילתא למלתא ואתו לזלזולי בשבועות וכדאמרינן בפרק ד' דפסחים בכותאי דאין מורין להם התר דמסרכי מילתא למילתא נאם החלש ורפה שמואל בכמ"ר יצחק יפה זלה"ה:
שו"ת ראנ"ח סימן ד
 
שאלה ראובן חכם בתורת ה' רבה דעמיה ומדברנא דאומתיה היה לו דין ודברים עם שמעון אחד העם ובררו ביניהם ברורים לדון ביניהם ויום מהימים החכם הנזכר בשבתו עם זקני ארץ במעמד אחד התחיל מתרעם משמעון שהוא מעביר עליו את הדרך להיות דוחה אותו מיום אל יום ולא עוד אלא שאחר הטורח והעמל שבררנו בינינו ברורים הלך שמעון והטעין דבריו בפני הברור שבררתי אני שלא בפני וא"ל הלא ידעת מה טענות שאין בהם ממש טוען ממני כה וכה טוען ממני וכיוצא בדברים האלה הרבה לדבר ולהחליק את הברור בחלקות שפתיו והנה עיניכם רואות שהוא דוחה אותם מתהפך בתחבולותיו ולא ציית דינא ואני אעשה בו את הדין כמאן דלא ציית דינא ובדבר החכם הדברים האלה שם והנה שמעון זה עובר בשוק והיה מדבר ושמע קולו במקום המעמד שם ואמר החכם הנז' לעומדים שם הנה כפי הנראה שמעון רוצה להכנס כאן וצאו ואמרו לו שלא יכנס מפני המחלוקת ויצא אחד מאנשי המעמד ודבר לו והוא לא שת לבו כלל בדברים האלה רק בא נצב על פתח בית המעמד ואמר לחכם הנז' הכן מחר הברור שלך ואני אכין הברור שלי ונעמוד לפניהם לדין א"ל החכם הלא אתה הבליעל הלכת והטענת דברים אל הברור שלי ואין ספק אצלי שנרשמו דבריך אצלו אמר לו שמעון דע איך אתה דובר ורק שמעון ופשט לו את הרגל ואמר איני מחשיבך אפילו לאלו שאני דורס כך הגזמת עלי שאתה רוצה להכריזני ענה לו החכם כן בודאי אני מכריז לכל בעל עבירות זכור ומשכב ושפחה וכמו שאוציא הדבר לאמתו. השיב לו שמעון מה שיש לו לאדם אומר לחברו ואם תכריזני כבר הדין ברור על המכריז חברו שלא כדין שאל השואל מה משפט שמעון על פי הדברים האלה ושמעון זה חשוד בעבירות הנז' כפי עדות ת"ח הבקי במעשיו גם בכל העם מקצה ביודעיו ומכיריו שמועתו רעה על כל המעשה וכו':
 
תשובה דבר ברור הוא שמן הדין אסור לבעל דין להשמיע דבריו לדיין שלא בפני חברו כדתניא בבריתא פרק שבועת העדות מנין לדיין שלא ישמע דברי בעל דין קודם שיבא חברו שנאמר מדבר שקר תרחק ומנין לבעל דין שלא ישמיע את דבריו לדיין שלא בפני חברו שנאמר מדבר שקר תרחק ומהר"ר דוד כהן ז"ל כתב בתשובה אחת דאסור הדיין שלא ישמע דברי אחד מהבעלי דינים שלא בפני חברו הוי אסור תורה וממנה אתה למד לאזהרת בעל הדין נמי שהוא מוזהר שלא להשמיע דבריו דהוי אזהרה דאורייתא כיון דמחד קרא נפקי תרוייהו גם מתוך דברי התוספות שם אפשר לדקדק דשני האזהרות הוי דאורייתא שכתבו שם בפרקא קמא דסנהדרין מפיק לה משמוע בין אחיכם ואפשר שרצה לומר דאף על גב דהכא מחד קרא דרשי' ב' האזהרות לאו למימרא דחד מנייהו דרשה גמורה ואידך אסמכתא בעלמא דאם לא כן מנ"ל למדרש תרוייהו דאה"נ דמהכא ליכא למילף תרוייהו אלא דתלמודא סמיך אאידך קרא דשמוע בין אחיכם וקרא דשמוע וקרא דמדבר שקר שקולים הם לשני הדרשות ומשום הכי דריש תלמודא גבי כל חד מנייהו ב' אזהרות גם יחד לומר ששניהם צודקים בפסוק ושדינן חד קרא אחדא וחד אחדא: מיהו רב חסדא דדריש התם מלא תשא לא תשיא וכו' דדריש תרווייהו מחד קרא. ומכל מקום בקרא דמדבר שקר תרחק דריש התם דרשות טובא ואפילו הכי כיון דאית לן קרא דשמוע בין אחיכם נראה דהויא דרשה גמורה ואיך שיהיה שמעון זה עשה שלא כהוגן להטעים דבריו לברור שלא בפני חברו ועבר אדאוריית' ופשיטא שאין לחלק בזה בין דיין יחידי או ב"ד השוה שדן את שניהם לברורים שזה בורר לו א' וזה בורר לו אחד ולומר דלא חיישינן שיצדק הראשון בריבו בפני הברור של כנגדו דלעולם הברור הוא מהפך בזכות מי שבררו ולא ישמע לקול מלחשים שכבר כתב הרא"ש ז"ל שזו טעות גמורה שטעו בדברי רש"י ז"ל לחשוב שהברור יהפך בזכות מי שבררו ולא נכון לעשות כן אלא שני הברורים גם יחד יהפכו בזכות ב' בעלי הדין בשוה ולפי זה ודאי אף הם היו באותו אסור של השמעת דבריו לדיין ולפי זה שרי למקרייה עבריינא דאפילו מאן דעבר אדרבנן שרי למקרייא עבריינא כדדייק תלמודא בפרק כירה מדקתני עלה דחמין משרבו עוברי עבירה כל שכן שכבר הוכחנו דהוי אסור דאורייתא ובהדיא אמרינן בסוטה אי זהו רשע ערום זה המטעים דבריו לדיין וכו' וכי תימא אף על פי כן כל זה איננו שוה לקראות את שמעון בליעל דבליעל חמיר טפי כדדרשינן בסנהדרין גבי עיר הנדחת יצאו אנשים בני בליעל יצאו אנשים ולא נשים הם ולא שלוחם וכו' בני בליעל בנים שפרקו עול שמים מעל צואריהם והא פריקת עול משמע דהיינו פריקת עול מלכותו וכפירה בהקדוש ברוך הוא לעבוד אלהים אחרים והכי משמע מדדרשינן בבתרא אריב"ז כל המעלים עיניו מן הצדקה כאלו עובד עבודה זרה כתיב הכא פן יהיה דבר עם לבבך בליעל וכתיב התם יצאו אנשים בני בליעל. ומעתה יאמר האומר שהחכם פשע במה שהוסיף על חטאתו של שמעון פשע לקוראו פורק עול מלכותו יתברך וכענין שכתב הריב"ש במחרים במקום חיוב נדוי ליתא דכי דייקת שפיר נראה דלשון בליעל סתם אין משמעותו סתם פורק עול מלכות שמים דא"כ אמאי אצטריך למדרש גבי צדקה דהוי כעובד עבודה זרה משום גזרה שוה דבליעל דכתיב הכא בליעל וכתיב התם בליעל תפוק ליה ממשמעותו דבליעל גופיה דמשמעותו בלי עול מלכותו יתברך והיינו ודאי עובד ע"ז כיון דפורק עול מלכות שמים אלא ודאי בליעל לא משמע אלא בלי עול סתם ואיפשר שיהיה בלי עול מצוה או בלי עול מ"ש ומ"ה אצטריך לאתויי מג"ש דבליעל דהוי כעובד ע"ז ומ"מ אפילו משמע להו לרז"ל הני קראי בעובד עבודה זרה אכתי איכא לשון בליעל דקרא דלא פי' בם ג"כ ואפילו את"ל דבכל מקום שיש לשון בליעל יהיה מתפרש אליבא דרז"ל כן על צד הדחק: מ"מ לשון תורה לחוד ולשון בני אדם לחוד ובדברים אלו הולכין אחר לשון בני אדם והוא דבר מבואר שאין לשון זה רגיל כלל לכוין בו האומר לעובד ע"ז שלא לרשע בעלמא וכבר אמרנו ששמעון זה מותר למקרייה עבריינא ומעתה אין שום פשיעה על החכם שקרא כן לומר שהוא פתח בקלקלה עד שיהא זה מקום פטור להקל בעונש שמעון על דבריו אשר דבר ופער פיו לבלי חק כנגד החכם לומר שאינו מחשיב אותו ואפילו במי שאמר שאינו חושש לגזרת החכם כתב מהרי"ק ז"ל שהוא חייב נדוי והאומר (הני) [מאי אהני] רבנן הוי אפיקורוס כ"ש מבזה ת"ח לומר שאינו מחשיבו לכלום ולא עוד אלא לפשוט לו את הרגל שהוא בזוי אח' והרגל מועדת לבזיון ופחיתות כדדרשי' ושפך וכסה במה ששפך יכסה שלא יכסנו ברגל שלא יהו מצות בזויות עליו ועוד שאפילו לא היה שמעון זה ראוי להקרא בשם הזה נהי שאם היו ב' אנשים עברים נצים בעלמא היינו מחמירים על הראשון משום דפתח בקלקלה: ועוד דחרופו חמור מחרוף השני דאלו הראשון משוי ליה רשע והשני אינו אלא מיקל בכבודו דלא חשיב ליה וקיל טפי וכההיא דאמר עקביא במסכת עדיות מוטב שאקרא שוטה ולא אקרא רשע שעה אחת בפני המקום מכל מקום כיון שראובן חכם לא היה לו לשמעון להתריס פניו כ"כ כנגדו והריב"ש ז"ל בסימן רי"ו בא' שהיה מוחזק לת"ח וקרא את חברו רשע על עסק משא ומתן וחברו השיב לו שוטה יצאת מביתך לקרוא לו רשע עם היות שלא היה לו דין כלל לקרותו רשע כמו שכתב הרב שם שהחכם לא עשה פועל חכם לקרא לשמעון רשע שלא כדין והרב ז"ל מאשים אותו הרבה אם מפני שהיה ראשית המדון ואם מפני מה שנאשם שמסר אותו ביד גוים לגבות ממנו ליטרא של זהב אף על פי כן כתב שם אלא שלכבוד תורתו יש לב"ד לצוות על שמעון בכח נדוי לרצות ולפייס את ראובן ולבקש ממנו בפרהסיא מטו שימחול לו ולהרבות עליו רעים על זה וכל זה אם לא היו כאן אלא דבריו הראשונים אשר הקל בכיבוד החכם לומר שלא היה מחשיב אותו כ"ש דבריו האחרונים אשר אמר נגד החכם כשהיה מוכיחו על מעשיו המקולקלים דהוו סני שומעני' באותם העבירות שהחכם ח"ו היה מיוחס לעבירות ההם שדברים אלו לא נתנו למחילה כלל ואעפ"י שהחכם א"ל מ"ש לו תחילה הדברים ההם נאים לשכמותו היוסר גוים הלא יוכיח ועוד שהוא מוחזק ברשע וחשוד לכל הדברים ההם אבל ששמעון יאמר הדברים ההם לאיש חכם גדול עונו מנשוא ובר נדוי הוא עד ישוב ורפא לו והבקי במעשיו חייב לשנאתו כמ"ש בערבי פסחים והמחזיק על ידו נושא עון הנראה לע"ד כתבתי מעפר דל.
 
אליהו ן' חיים:
שו"ת ראנ"ח סימן ה
 
שאלה ראובן השכיר חנות אחד לשמעון עד זמן עשרה שנים רצופות וקבל כל דמי השכירות בשלמות מכל העשר שנים הנזכר' וישב שמעון בחנות הנז' שמונה שנים ואחר שמונה שנים נשרפה החנות וגם ראובן נפטר לעולמו ובין כך ובין כך עד שתחזור החנות להבנות עברה שנה אחת ואחרי הבנותה חזר שמעון וישב בה שנה העשירית ויורשי ראובן מבקשים החנות מאת שמעון באמרם כי נשלם הזמן שנתן לו ראובן אביהם שהם עשר שנים ושמעון טוען שעברה שנה אח' עד הבנות החנות שנתבטל ולא נשתמש ממנה והם משיבים אין אנו חוששים על זה רק שתקיים מה שאתה מושבע מראובן אבינו להריק החנות בתשלום העשר שנים וכבר נשלמו ולטענת שבטלה שנה אחת עד הבנות החנות הנה לך דמי שכירות שהוא לערך שהתפשרת עם ראובן אבינו וקח ולך וצא מהחנות ילמדנו מורה צדק הדין עם מי ושכרו כפול ומכופל מן השמים:
 
תשובה לע"ד דברי בני ראובן צדקו יחדיו והמה בעצמם מצדיקים עליהם את הדין אף בדבר שהיה מקום לדון עליו וזה שעם היות שהיה להם מקום לטעון שאין להם להחזיר דמי השכירות של השנה שהיתה החנות שרופה כיון דבבית זה ונפל אמרינן בגמרא אזדא ליה ויש חלוק בין הפוסקים שיש מי שאומר דהיינו לענין שאינו חייב להעמיד לו בית אחר אבל מכל מקום אם קבל שכירות מחזיר אותו כיון שאין השוכר משתמש בבית ויש מי שסובר שאפילו לענין השכירות אמרינן הא אזדא ליה ואין מחזיר לו מה שקבל השכירות ליומיה מכר הוא ומזלו של שוכר גרם ואפילו אם לא נתן יתן ושני הסברות גם יחד נמצא בתשובת מימון וסברא אחרונה נראית סברת הרמ"ג גם כן שכתב דבבית סתם דאמרינן דחייב להעמיד לו בית אחר לאו למימרא דחייב להעמיד לו בית ממש דבמאי קני ליה אלא היינו לומר שחייב להעמיד לו בית ואם אינו מעמיד לו בית אחר מחזיר לו השכירות ומכלל זה אתה שומע דבבית זה דאמרינן דאינו חייב להעמיד לו בית אחר אינו מחזיר השכירות ולפי זה הי' נראה דכיון דפלוגתא היא ממונא היכא דקאי ליק' והמוציא מחבירו עליו הראיה ואם לא נתן לא יתן ואם נתן לא יחזיר מכל מקום בתשובת מימון נתבאר דלא אמרינן אזדא ליה אלא בנפל אבל שריפה מכת מדינה היא ומכת מדינה פסידא דמשכיר ונמצא לפי זה שמן הדין יש לו למשכיר להחזיר לשוכר שכירות הזמן שלא נשתמש גם לענין מה שבאה עליו השאלה אם יחזיר לו דמי שכירות השנה או אם ישתמש השוכר בה עוד שנה אחת היה נראה שאין מקום לשאלה כיון דבבית זה ונפל אמרינן אזדא ליה ואין הבית משועבד עוד לשוכר ואפילו חזר המשכיר ובנאו אינו משועבד עוד לו כמו שדקדקו האחרונים זכרם לברכה ממדור אלמנה שנפל שאפילו חזרו ובנאוהו אינו משועבד עוד לה ונמצא לפי זה שאין מקום לספק כלל בטענת השוכר להשתמש בה אחר עשר שנים שאפי' בתוך העשר שנים לא היתה משועבדת לו אחר השרפה אבל מכל מקום אפשר דשרפת חנות זה לא היתה בגוף דחנות כמו בית שנפל ולא נשרפו אלא דלתות החנות וגוף החנות את גגו ואת קירותיו נורא לא עדת בהו וגוף דחנות קיים באופן שלא היה יכול המשכיר לומר לשוכר אזדא ליה אלא היה מחוייב לתקן לו הדלתות כענין שכתב הרא"ש ז"ל כשלא נפל הבית לגמרי אלא נתקלקל בענין שיש סכנה לדור בו שהמשכיר חייב לתקנו ובלא זה היה לבי תמיד לומר דבחנות לא שייך אזדא ליה מפני שהמקום גורם ועיקר השכירות אינו בעד עציו ואבניו אלא שלא ראיתי לשום דיין שידון כן וגם אני לא רציתי לעשות מעשה מכל מקום בכי האי גוונא שגוף החנות קיים יש לומר דלא שייך אזדא ליה ומפני זה כשתקנו חזר השוכר ונכנס בו כיון שהיה משועבד לו ששעבודו קיים עדיין עלי' גם חייב המשכיר להשלים לו שנת ביטול החנות לכל הדעות כיון שהיה מחייב לתקנה אלא שהם באים לדון על הזמן שלא דר בה מפני חסרון דתקנה ומפני הסכנה שהיתה להניח הנכסים שם אפילו על ידי תיקון דלתות שמכל מקום החסרון על המשכיר אם חייב המשכיר להשלים לו שנה כנגד השנה שלא נשתמש בה או אם נאמר שכבר תמו ימי השכירות ושנתו נהיתה עליו ואין לו אלא דמי' כפי החשבון שנתן ונראה לעניות דעתי שכיון שהשכיר לו לעשר שנים רצופות לא נשתעבדה לו החנות אלא לעשר שנים אלו ואחר העשר שנים אלו אין לשוכר שעבוד על החנות ואם תוך העשר שנים אירע אי זה אונס שלא דר בחנות אפילו היה החסרון ההוא מחמת המשכיר בין מחמת אונס בין שלא מחמת אונס נראה שיהו תשלומי החסרון ההוא מוטלים על המשכיר מכל מקום דמי התשלומים ההם הוא חייב לחברו וישלם לו ככל מזיק לחבירו אבל שעבוד על החנות לאחר העשר שנים אין לו ואל תשיבני ממטלטלי דעלמא ועבד עבר /עברי/ דאמרי' עליה דחלה ג' ועבד ג' אינו חייב להשלים אבל חלה ד' חייב להשלים ומלשון חייב להשלים נראה דתשלומי זמן אית ליה גביה דמלבד דלא דמי לגמרי דהתם שעבודו הוא לסתם שש שנים מכל מקום לא אמרו חייב להשלים כשהעבד רוצה להחזיר דמים שלא אמרו חייב להשלים אלא לאפוקי חלה שלשה ועבד שלשה שהעבד פטור לגמרי מלהשלים וכשהוא חייב להשלים העבד גם כן רוצה בכך, אבל אין הכי נמי שאם היה העבד רוצה להחזיר לו דמים ששומעים לו וכן הוא כלשון חפשי שהביא בפ' האומנין דתניא חלה ונתרפא יכול יחזור לו דמי בטלתו תלמוד לומר תשלחנו חפשי נראה שעל חזרת שכר בטלה אנו דנין ואין לדקדק מדברי הגמרא דדייק משביעית יצא לחפשי דחולה אינו חייב להשלים ואם איתא שעל ידי תשלומי דמים מיפטר היכי מפקינן מבשביעית יצא שאינו חייב להשלים הא אפילו חייב להחזיר דמים אכתי מקיים ביה ובשביעית יצא לחפשי דפשיטא ליה דלענין הא לא אצטריך קרא ועל כרחיך למיפטריה לגמרי הוא דאתא קרא וקל להבין ועל כרחיך הא דחייב להשלים לאו דוקא תשלומי זמן דהא אפילו לא חלה על ידי דמים הוא פטור דעבד עברי יוצא בגרעון כסף הילכך הדין עם בני ראובן כל שכן אם שמעון לא דבר מאומה ולא בקש מיורשי ראובן שימהרו להחזיר לו החנות לאיתנו שאז איפשר שאפילו שכירות השנה לא יפסידו בני ראובן ומכל מקום על החזרת שכירות השנה נראה לעניות דעתי שאינם חייבים לשמעון כלום הנראה לעניות כתבתי.
 
אליהו ן' חיים:
שו"ת ראנ"ח סימן ו
 
שאלה כהן שנתן גט לאשתו בתנאי שאם לא יתראה בעיר שהאשה שם בפני שני עדים ביום מיוחד שקבע יהיה הגט גט מעת נתינת הגט ואם יתראה ביום הנזכר לא יהיה הגט גט והלך לו הכהן אל ארץ אחרת וקודם היום שקבע לתנאו חזר לעיר ורצה לחזור עם אשתו יש התר בדבר או לא:
 
תשובה אם באנו להתיר לו מטעם שיזהר שלא יצא מן העיר ביום ההוא ויתראה בפני ב' עדים ולא יקיים התנאי שהתנה באם יתראה שהתנה על חלות הגט ובכן לא יחול הגט ולא תתגרש ותהיה מותרת לכהן. חקירה זו תלמוד ערוך הוא בידינו בפרק מי שאחזו אמר התם ע"מ שתתני ל' /לי/ מאתים זוז נקרע הגט או שאבד הרי זו מגורשת ולאחר לא תנשא עד שתתן ומכאן משמע שכל גט הניתן לתנאי אין מתירין אותה להנשא עד שיתקיים התנאי אלא שבפרק המגרש גבי מלתיה דרבי עקיבא בנותן גט חוץ מפלוני שאמר הרי שהלכה זו ונשאת ומת או גרשה והלכה ונשאת לזה שאסרה לא נמצא גט בטל ובניה ממזרים ופריך בגמ' אי הכי כל תנאי דעלמא נמי לא תנסוב דילמא לא מקיים תנאה והר"ן ז"ל בפירוש ההלכות כתב שיש חלוק בין תנאי שהוא בקום עשה ובין תנאי שהוא בשב ואל תעשה דתנאי שהוא בקום עשה כגון על מנת שתתן לי מאתים זוז אין מתירין אותה להנשא עד שתתן דילמא לא מקיים לה לתנאה והיינו ההיא דאמרינן ולאחר לא תנשא עד שתתן אבל בתנאי שהוא שב ואל תעשה כגון על מנת שלא תשתי יין עד שלשים יום מותרת להנשא ואין חוששין שמא תעבור על תנאה והיינו ההיא דפרק המגרש וכל תנאי דעלמא אתנאי דשב ואל תעשה קאי. וצריך להבין בדבריו שם דהוא ז"ל מייתי עלה ההיא דעל מנת שלא תבעלי לאבא ולאביך שאין חוששין שמא תבעל להם ותנאי זה שב ואל תעשה הוא ואפילו הכי טעמא דאסר ולאבא ולאביך שהיא אסורה להם אין חוששין שמא תבעל לזה הא על מנת שלא תבעל לפלוני משמע דהוה חיישינן אף על גב דהוא שב ואל תעשה. וכד מעיינן שפיר לאו מלתא דעל מנת שלא תבעלי לאבא ולאביך כיון דלא קאמר לשלשים יום אין זה כריתות דהיינו תלוי ועומד לעולם שאם תבעל להם אינו גט ומ"ה אמרינן כיון דאסורה להם אין חוששין שמא תבעל להם ואין גט זה תלוי ועומד לעולם שאם תבעל להם לא יהא גט שאין חוששין שמא תבעל להם והוה ליה כריתות ולא אתא לאפוקי אלא דלא נימא דאין זה כריתות ולא לומר שמותרת להנשא קודם קיום התנאי דאם לא אבא ואביך נמי מותר להנשא קודם קיום התנאי כיון שהוא בשב ואל תעשה ומכל מקום היינו דוקא בתנאי התלוי ביד מי שרוצה בקיומו אבל בתנאי התלוי ביד אחרים אפילו הוא בשב ואל תעשה כגון תנאי דאם לא באתי אין מתירין אותה להנשא עוד כתב הר"ן ז"ל שאחרים מחמירין ואומרים שאפילו בתנאי שהוא תלוי בה ואפילו שהוא שב ואל תעשה אסורה להנשא עד שיתקיים התנאי ושאחרים מקלין לומר שכל שבידה בין מקום עשה בין בשב ואל תעשה מתירין להנשא וסוף העלה הרב ז"ל שהמחוור שבכולם שכל שהוא בידה ובשב ואל תעשה מתירין אותה אבל כל שאינו בידה אפילו הוא בשב ואל תעשה או אפילו הוא בידה והוא בקום עשה אין מתירין אותה להנשא:
 
והשתא לענין שאלתנו בטול תנאי זה לכאורה חשיב ביד הכהן וחשיב נמי שב ואל תעשה וכמו שעוד נדקדק בזה בע"ה ונמצא כפי הכרעת הר"ן ז"ל אין חוששין שמא לא יתקיים התנאי וכמו שכשאנו צריכים להתר הנשואין קיום התנאי כל שהוא בשב ואל תעשה ובידו אין חוששין שמא לא יתקיים ומתירין ה"ה נמי כשאנו צריכים אל התר לבטול התנאי שהתנה לחלות לגט כגון בנדון דידן אין חוששין שמא לא יתבטל תנאי קיום הגט כל שהוא בשב ואל תעשה ובידו כפי הכרעת הר"ן ז"ל כל שכן לדעת המקלים שכתב הרב ז"ל דאפילו בתנאי דקום עשה מתירין להנשא כל שהוא בידו דאפילו כשנאמר דבטול תנאי דנדון דידן חשיב קום עשה וכמו שנדקדק בזה לקמן בע"ה דמותר אלא שדברי הר"ן ז"ל בדברי המקלין קשים וצריכים עיון שהביא ראיה לסברתם מההיא דפרק המגרש דתניא התם על מנת שתנשאי לפלוני לא תנשא לו ודייק עלה הא לאחר תנשא דבעי תלמודא למימר דאי בדידה הוה קאי לאגרושי הוה שרינן לה לאנסובי אף על גב דתנאי דע"מ שתנשאי לפלוני תנאי דקום עשה היא וכן ההיא דאי בעי מבריז נפשיה בסלותא ומהכא בעי לאוכוחי דבתנאי דקום עשה נמי מתירין דכי דייקת בה שפיר אין משם ראיה להקל ואדרבא משם ראיה להחמיר דכל מאי דשקיל וטרי תלמודא התם לא הוי אלא אליבא דרב נחמן הוא דמוקי התם לברייתא דעל מנת שתנשאי לפלוני לא תנשא לו שמא יאמרו נשותיהם ניתנים במתנה ודייק עלה תלמודא הא לאחר תנשא דאי בידה לאגרושי מגרשא מאחר והדר מקיימא לתנאה ופריך עלה תלמודא דלאו בידה לאגרושי הא אלו הוה בידה לאגרושי הוה שרינן לה לאנסובי לאחר והיינו משום דרב נחמן אית ליה הך סברא גבי קונם עיני בשינה היום אם אישן למחר דישן היום ולא חיישינן שמא יישן למחר דמזהיר אניש בתנאיה ולדידיה אי בדידה הוה קאי לאגרושי שרינן לה נמי לאנסובי לאחר ולא חיישינן שמא לא תנשא לו והכי אמרינן שם בהדיא א"ל רבא לרב נחמן לו היא דלא תנשא הא לאחר תנשא ולהא דפליגת עליה דרב יאוד' קמדמית לה דאתמר קונם עיני בשינה היום אם אישן למחר רב יאודה אומר לא יישן היום שמא יישן למחר ורב נחמן אמר יישן היום ואין חוששין שמא יישן למחר הכי השתא התם בדידיה קאי שלא ישן למחר דאי בעי מבריז נפשיה בסלותא הכא בדידה קאי לאגרושי מי יימר דמגרשה משמע בהדיא דלא אמרינן דאי בדידה הוה קאי לאגרושי הוה שריא לאנסובי והדר מקיימא לתנאה אלא לרב נחמן דאית ליה הכי גבי קונם עיני בשינה היום אם אישן למחר ורב יאודה אפילו הוה בידה לאגרושי לא הוה שרינן לה לאנסובי דחיישינן דלמא לא מקיימא תנאה דבתנאי לא מזדהר אינש ומעתה לדידן דקיימא לן כרב יאודה כמו שפסקו כל פוסקי הלכות אין ראיה מההיא סוגיא כלל דלא איתמרא אלא לרב נחמן דאיהו הוא דמוקי לברייתא בהכי ואנן לא קיימא לן כותיה וכי תימא אם כן ניזיל לאידך גיסא ונביא ראיה לדין זה כדעת המחמירין מרב יאודה דאית ליה הכי דאית ליה בקונם עיני בשינה היום אם אישן למחר לא יישן היום דקיימא לן כרב יאודה כמו שפסקו כל פוסקי הלכות ואף אנו נאמר שלא תנשא קודם קיום התנאי ואפילו בתנאי דשב ואל תעשה דלכאורה אם יישן למחר תנאי דשב ואל תעשה הוא ואפילו תאמר דחשיב קום עשה מדאמרינן עלה דאי בעי מבריז נפשיה בסלותא כדי שלא יישן מכל מקום נביא ראיה מכאן כנגד דברי המקלין בתנאי דקום עשה: יש לומר דאינו הכרח כל כך דאונס דשינה שאני דשכיח ומבריז נפשי' בסלותא לא חשיב בידו כל כך דאין אדם עשוי להיות עומד ומבריז נפשיה בסלותא דטריח ליה טובא ואינו עשוי לעשות כן ואפילו עושה אפשר דלא מהני ליה לנדודיה שינה מעיניו לגמרי וכי האי גוונא דוקא אסר רב יאודה והיינו דאמר ליה רבא לרב נחמן כי בעי למימר דלאחר תנשא ולהך דפליגת עליה דרב יאודה קמדמית ליה שאתה רוצה לדמות נשואי דאחר להאי דשינה ולומר דכי היכי דבשינה אין חוששין שמא יישן למחר דבידו לקיומיה תנאיה ע"י דמבריז נפשיה בסלותא אף על גב דאינו ודאי כ"כ דהוי בידו וקדמית דנשואי דאחר נמי אפשר דעבדא ליה לבעלה לגרשה ומפייסא ליה א"נ בטענת מאיס עלי וכדהקשו התוספות לא היא ולא דמו אהדדי דהתם אפשר דמבריז נפשיה בסלותא ולא ניים ולא דמי לגרושין כלל דלא חשיב בידה דלאו בידה לאגרושי כלל דהבעל לא יחוש לדבריה ויכול נמי לדחותה בטענת מאיס עלי כדכתבו התוס'. והשתא דאתינן להכי היה אפשר לישב דברי הר"ן ז"ל בראיה שהביא לדעת המקילין מסוגיא זו דפר' המגרש דעל מנת שתנשאי לפלוני ואי בעי מקיים תנאי דלא נאים דס"ל להר"ן דכל מאי דתלי רבא על מנת שתנשאי לפלוני בפלוגתא דרב נחמן דפליג עליה דר"י אינו אלא משום דבעי לפרושי אי הוי תנאי שבידו או לא משום דלאו בידה לאגרושי הוא בלאו /דלאו/ בידה שלא יישן אבל מכל מקום אלו הוה בידה כמו תן לי מאתים זוז או תשתי יין וכיוצא בו אפילו הוא בקום עשה שרא דומיא דתנשא ומבריז נפשה בסלותא כשאין בידם כל זה היה אפשר לומר לפי דברי הר"ן ז"ל לדעת המקילין ולפי סוגית פרק המגרש: אבל שבתי וראה /וראיתי/ סוגית פרק שני דנדרים אהא דרב יאודה ורב נחמן ושם נגלו דעות אחרות נגד דברי המקילים ואף נגד הכרעת הר"ן דמקל מיהא בתנאי דשב ואל תעשה דבההיא סוגיא מוכיח בהדיא לדעת רב יאודה בתנאי בשב ואל תעשה נמי אסור דפריך התם ממתניתין דרב יאודה דקונם שאת נהנת לי עד הפסח אם תלכי לבית אביך לחג וקונם שאת נהנת לי עד החג אם תלכי לבית אביך עד הפסח וקתני התם הלכה אסורה דדייק מינה תלמודא דהלכה אסורה אבל אינה אסורה לילך ופריך מינה לרב יאודה וכן פריך התם ממתניתין דקונם ככר זה היום אם אלך למקום פלוני למחר תנאים דשב ואל תעשה נינהו ולרב יהודה אסור מכל מקום אנו אין לנו אלא הכרעת כל הגדולים הר"ן והרב המגיד והרמב"ן והרשב"א כפי מה שכותב הרב המגיד בשמם דכולם הכריעו שכל שבידה בתנאי דשב ואל תעשה מותרת להנשא ובתנאי דקום עשה אסורה וכפשטא דברייתא דעל מנת שתתן לי מאתים זוז דלאחר לא תנשא עד שתתן ולאו דוקא באסור דא"א הוא דמחמרינן משום דהוי דבר ערוה אלא אפילו בשאר אסורים נמי דהא קונם עיני בשינה וקונם אשתי נהנת לי אינם אלא לאו בעלמא ומחמרינן ואדרבא אפשר שיש לחלק אפכא וכמו שנבאר לקמן בע"ה.
 
והשתא לענין שאלתנו בטול תנאי זה חשיב ביד הכהן שאף על פי שתנאו היה שיתראה בפני ב' עדים לא שייך למימר מי יימר דמזדקקי ליה ב' עדים כי היכי דאמרינן גבי לאחר שאתגייר מי יימר דמזדקקי ליה ב"ד דדוקא בב"ד ובדבר שצריך מעשה ב"ד שייך לומר כן אבל בעדים דעלמא כענין תנאי מגרש זה שתלה תנאו בהראותו בפני ב' עדים דעלמא ואפשר דאפילו בלא הזמנה נמי ובלא אתם עדי הוי תנאו ואף על גב דאמר בפני ב' עדים ולא אמר בפני אנשים לא שייך לומר כאן מי יאמר דמזדקקי ליה והלא דבר זה תלוי בידו שיתראה בעיר ביום ההוא וחשיב נמי שב ואל תעשה שכבר הוא בעיר ויוצא ובא בעיני כל רואיו יום יום לפי דרכו ואין לומר דחשיב קום עשה בשאינו יושב בביתו נסתר מעיני רואים כ"ש אם סמכנו לדעת המקילים דאפילו בתנאי דקום עשה שהוא בידו מותר ואלא מיהו לדעת המחמירין יש להחמיר בנדון זה גם כן ואעפ"י שהוא בידו ובשב ואל תעשה כל שכן אם החולק ירצה לגמגם כמה שאמרנו לעיל ולומר דהכא חשיב אין בידו דלכל הפירו' כשאין בידו אינו מותר או דהכא חשיב קום עשה דאפילו לפי הכרעת הר"ן בתנאי דקום עשה אין מתירין:
 
וכי תימא דכל זה לא נאמר אלא לגבי גט לענין התר נשואי האשה דהוי אסור ערוה אבל בנדון זה דהוי אסור גרושה לכהן דלאו בעלמא הוא לא מחמרינן כולי האי דכבר כתבנו לענין אסור נדרים נמי אשכחן קונם עיני בשינה היום אם אישן למחר דקיימא לן כרב יאודה דלא יישן היום שמא יישן למחר דבתנאי לא מזדהרי אינשי ואדרבא אפשר דיש חלוק לאידך גיסא דלגבי גט ונשואין יש לסמוך דמקיימא תנאה דלא עבידא דמקלקלא נפשה ולפיכך בכל תנאים דעלמא מתירין אותה להנשא קודם קיום התנאי דלא עבידא דמקלקלא נפשה אבל בקונם עיני בשינה דאין שם שום קלקול אלא אסור בעלמא חיישינן שלא יקיים תנאו. וכן נראה מתוך דברי הרב המגיד שכתב בלשון זה שכל תנאי דבשב ואל תעשה לא חיישינן שתעבור התנאי ותקלקל את עצמ' ובכך אפשר לתרץ נמי מה שכתבנו לעיל דמההיא דקונם עיני בשינה בסוגיא דנדרים מוכח דאסרינן קודם קיום התנאי דחיישינן שמא לא תקיים התנאי שלא כדברי האומרים שמתירים אותה להנשא קודם קיום התנאי די"ל דאף על גב דבעלמא אסרינן גבי גט מתירין להנשא דנזהרת שלא לקלקל את עצמ' ואם נחלק בכה"ג אפשר לנו גם כן לומר דבנדון דידן שייך נמי קלקול דאינו עשוי לקלקל עצמו ולהיות בניו חללים אם יוליד אף על גב דאינו קלקול כל כך כמו קלקול דאשת איש. ומכל מקום לא אמר הרב המגיד כן אלא בתנאי דשב ואל תעשה אבל אם תמצי לומר מאי דמספקינן בנדון דידן דחשיב תנאי דקום עשה בטול תנאי דלא נתראה שצריך להתראות עדין יש להחמיר. וכן נראה לכאורה מדברי הר"ן ז"ל דחשיב כה"ג קום עשה דחשיב ההיא דאם אישן תנאי דקום עשה ומייתי ראיה לדברי המקילין בתנאי דקום עשה מההיא דאמר תלמודא גבי אם אישן דאי בעי מבריז נפשיה ולא נאים וכו':
 
הכלל העולה דבתנאי דבנדון דידן אף על גב שהוא בידו שיתראה ולא יתקיים התנאי עדיין אין לנו התר ברור דאין חוששין שמא לא יקיים התנאי לדעת המחמירין ולא אפי' לדעת הכרעת הר"ן ז"ל וכדכתיבנא וכל שכן אם נאמר דתנאי זה לא חשיב בידו מטעם שנכתוב לקמן בע"ה וכל שאין בידו אין מתירין כלל בין בתנאי דקום עשה בין בתנאי דשב ואל תעשה לכל הסברות וזה ברור. ומכל מקום אפילו יהבינן בתנאי דנדון דידן כל טעמי ההתר מכל הצדדים הנזכרים יש כאן טעם אחר להחמיר משום דכל הסברות לא שרינן אלא בתנאי שבידו לקיימו אבל כל שאין בידו אפילו הוא בשב ואל תעשה ואפילו לדעת המקילין חוששים שמא לא יתקיים התנאי ותנאי דנדון דידן חשיב לאו בידו ולא דמי לכל שאר התנאים שאין להם זמן מיוחד לקיומם ובכל עת ובכל שעה הם עומדים להתקיים אבל תנאי זה שקיומו תלוי בזמן מיוחד ואין בידו לקיימו בכל שעה שירצה שכן היה התנאי שאם לא אתראה ביום פלוני ואין קיום התנאי אלא בזמן מיוחד ואינו מתבטל התנאי אלא כשיתראה ביום המיוחד ההוא וכה"ג חשיב אין בידו לגמרי וחיישינן שמא ימות קודם היום ההוא ולא יוכל לקיים תנאו ותלמוד ערוך הוא בידינו בפרק כל הגט גבי מתניתין דהמביא גט והניחו זקן או חולה נותנין לה בחזקת שהוא קיים דשמא מת לא חיישינן אבל האומר הרי זה גיטך שעה אחת קודם מיתתי אם אשת כהן היא לא תאכל בתרומה דשמא ימות בההוא שעתא ומסקנא דגמרא דשמא ימות פלוגתא דרבי מאיר ור' יאודה ורבי יוסי ורבי שמעון דלרבי מאיר לא חיישינן ולרבי יאודה ורבי יוסי ורבי שמעון חיישינן וקיימא לן כרבי יאודה ורבי יוסי ורבי שמעון ואף על גב דמאן דחייש לשמא ימות אפילו לזמן מועט חייש דומיא דשעה אחת קודם מיתתי דאסורה לאכול בתרומה מיד ולפי זה תרצה לומר שאם באנו לחוש בקיום התנאים דשמא ימות אם כן ואם /אם/ תתן מאתיים זוז יש לחוש שמא תמות לאלתר ולא תתן ואין נראה לחלק בין שעה אחת קודם מיתה לעל מנת שתתני לי מאתיים זוז שאפשר שיתקיים התנאי תכף ומיד בפחות משעה ובכל כי האי גוונא לא חיישינן למיתה אלא נראה שכל שלא תלה התנאי אלא בדבר אחד אין לנו לחוש אלא אם בידו לקיים התנאי אי לאו ולא לחוש שמא ימות ולא יוכל לקיים התנאי והרי זה גיטך שעה אחת קודם מיתה או ב' לוגין שאני עתיד להפריש הרי הן תרומה אין תולה הדבר בתנאי אחר אלא שאם ימות או יבקע הנוד אסור ובכי האי גוונא אמרינן דחיישינן לשמא ימות אין בזה חלוק מבורר כל כך לעולם הדעת מכרעת דכל כי האי גוונא שקיום התנאי מיוחד לזמן מיוחד יש לחוש שמא ימות בימים שבנתיים שלא יקיים התנאי וכל שכן כשהוא לזמן מרובה כנ"ד דאפילו למאן דלא חייש לשמא ימות לזמן מועט והאומר הרי זה גיטך קודם מיתה אינה אסורה לאכול בתרומה מיד וכן בשני לוגין שאני עתיד להפריש מיחל ושותה מיד ולא חייש לשמא יבקע הנוד מיד ולזמן מרובה חייש וכדכתבו התוספות שם דאפילו ר"מ דלא חייש לשמא ימות היינו דוקא בזמן מועט אבל לזמן מרובה חייש וכן כתב הרא"ש ז"ל בריש נדרים גבי אהא נזיר עד שלא אפטר מהעולם דמדמי לה תלמודא להרי זה גיטך שעה אחת קודם מיתה וכתב הרא"ש ז"ל דאפילו מאן דפליג אהא דאסורא לאכול בתרומה מיד בנזירות דהוי לזמן מרובה חייש לשמא ימות הילכך מזה הצד אין להתיר מ"מ מטעם אחר אפשר למצא התר לכהן הזה לחזור עם אשתו ואפילו אם יש לחוש שלא יתראה בעיר ביום ההוא ויתקיים התנאי אם הכהן והאשה יבטלו בפירוש התנאי שהתנו שאם לא יתראה ביום ההוא שיהיה הגט גט ויאמרו שאפילו יתקיים התנאי ולא תראה לא יהי' הגט גט ואמינא לה מההיא דתנן בפ' מי שאחזו הרי זה גיטך כל זמן שאעבור מכנגד פניך שלושים יום והלך ובא הרי זה גט ופריך עלה בגמ' וניחוש שמא פייס ורש"י ז"ל פי' עלה שמא פייס ונתיחד והוי גט ישן אבל הר"ן ז"ל כתב שהרי"ף כתבו בתשובה דה"ק כיון שהיה הולך ובא אעפ"י שלא נתיחד עמה ניחש שמא פייסה בדברים ומחלה התנאי וכתב עוד שיש נוסחאות שגורסות בהך ברייתא ע"מ שאעבור וכתב הרמב"ן ז"ל שלפי גירסא זו למדנו בפי' שהנותן גט לאשתו אעפ"י שאמר לה מעכשיו אם התנה עליה תנאי ובטלוהו בפני שנים בטל הגט שאין התנאי כלום מאחר שבטל אותו ואינם רוצים שיהיה תנאי דהא הכא ע"מ קאמר לה שהוא כאומר מעכשיו ואפילו הכי פרכינן ליחוש שמא פייס ולפיכך האומר לאשה ע"מ שתתני לי מאתים זוז אם רצו שניהם ובטלו התנאי הגט בטל ואעפ"י שנתנה לו אח"כ שכל זמן שלא קיימתו לתנאי אפשר לבטלו מדעת שניהם כשמתקיים התנאי אח"כ כאילו לא נתקיים ומיהו דוקא כשהסכימה היא בבטולו הא לאו הכי לא וכתב עוד שיש מי שמפרש שאפי' שלא הסכימה היא בבטולו יכול הוא לבטלו ואפילו הוא במעכשיו ודחה דבריו בזה אבל כשהסכימה היא בבטולו בטל דהא פרכינן עלה וליחוש שמא פייס וכתב עוד שכל זה דווקא בתנאי שהוא בידם אבל בתנאי שהוא מתקיים על כרחם אין בידם לומר שיהא כאילו לא נתקיים אבל בתנאי שאפשר לבטלו רשאין לבטלו וכענין זה הביא ג"כ דברי הרמב"ן מסכימים לזה ומיהו מכח קושיא שקשה לו להר"ן ז"ל שם דאם איתא שיכול לבטלו גבי ע"מ שתתני לי מאתים זוז וחזר ואמר מחולין לך אמאי בעי למימר דלא מהני משום דלצער /דלצערה/ קא מכוין נהי דמעיקרא לצעורא קמכוין למה לא יהא בידו לומר שיהא כאלו לא נתקיים כשם שבידה לומר שיהא כאלו לא נתקיים ומתוך קושיא זו הוצרך הרב ז"ל לחלק דדוקא בתנאי שהוא להנאת' של אשה כגון אם לא באתי וכו' אם אעבור וכו' אבל בתנאי שאינו להנאתה של אשה כגון ע"מ שתתני לי מאתים זוז וסיים הרב ז"ל על זה וההיא ברייתא דלעיל דבטלו דבריו האחרונים את הראשונים או תתפרש כדברי רש"י ז"ל או אתיא כמ"ד האומר ע"מ לאו כאומר מעכשיו דמי וחלוקו של הר"ן ז"ל מגין למתבונן בענין קצת אך במה שסיים וההו' ברייתא וכו' יש להבין בזה דמשמע שמה שנצטרך לומר שתתפרש כדברי רש"י או אתיא כמ"ד האומר ע"מ לאו כאומר מעכשיו דמי הוא נמשך לפי דבריו וזה אינו דלעולם בההיא ברייתא צריך לומר כן דהא לא אתפרש בשהסכימה היא בביטול התנאי אלא שהוא בא לבטל דבריו הראשונים או להוסיף עליהם ובכל כה"ג מעכשו ודאי אין יכול לא לבטל ולא להוסיף ועד כאן לא קאמר הר"ן אלא כשהסכימו שניהם אבל שיוכל הוא לבטלו קודם קיום התנאי כיון שעדיין לא נתקיים התנאי זו דעת מי שרצה לומר כן וכבר דחה הר"ן ז"ל הסברא ההיא בשתי ידים ולפי האמת על כרחינו אנו צריכין לפרש בההיא ברייתא כדברי רש"י או דאתיא כמ"ד וכו' כיון דלא מיירי התם כשהסכימה היא אם לא שנרצה לומר דאילו היה הדין שבכל התנאים יכולים לבטל ולהוסיף היינו מעמידים הברייתא ההיא בשהסכימו שניהם אבל כיון דלא מהני אפילו הסכמת שניהם בכל התנאים אלא דוקא בתנאי שהוא להנאת האשה ברייתא דלעיל סתמא מיירי וכל מיני תנאים אפילו שאינן להנאת האשה צריכין אנו לומר כדברי רש"י או דאתיא כמ"ד וכו' והוא כלל העולה מדברי הר"ן ז"ל וכענין זה כתב הרב המגיד ז"ל ג"כ והשתא תנאי דנ"ד שהוא אם לא אתראה ביום פלוני הוי בידם לבטלו שיתראה ביום פלו' ואם כן הרי הם יכולים לבטלו ולומר שאפילו אם לא יתראה יהיה כאלו נראה ויכולין לומר כן לדעת הרמב"ם והרמב"ן ואף למה שמחלק הר"ן דדוקא בתנאי שהוא להנאת האש' דומיא דאם לא באתי ואם לא אעבור מכנגד פניך תנאי זה ג"כ הוי להנאת האשה דומיא דאם לא באתי ואם לא אעבור ונמצא שלדברי כל הגדולים יכולים לבטל התנאי ולבטל הגט ואין כאן גרושין כלל אפילו אם מתקיים התנאי אח"כ ותלמוד ערוך הוא מדפריך תלמודא וניחוש שמא פייס לפי פי' כל מי שמפר' שמא פייס ובטל הגט ומיהו לדעת רש"י דמפרש שמא פייס ונתייחד עמה והוי גט ישן איכא לספוקי אי לא ס"ל כסברת שאר המפרשים דיכול לבטל ומשום הכי לא פירש כפירושם או אם מודה בדינם דיכול הוא לבטל אלא שנראה לו לפרש בקושית וניחוש שמא פייס דהיינו שמא פייס ונתייחד עמה והוי גט ישן דומיא מאי דמיירי תלמודאי התם ואף על פי שבתשובת רשב"ץ שהביא בבית יוסף נראה שיש חולקים על דינו של הרמב"ם מכל מקום דברי הר"ן נראה עיקר: אלא מיהו אך זו מצידה תברה שאף בזו כתב הר"ן ז"ל דדוקא בתנאי שבידם לבטלו אבל בתנאי שאין ביד' לבטלו לא ותנאי זה אף על פי שיכול להתראות ביום ההוא לבטלו מכל מקום אם חששנו לשמא ימות כמו שכתבנו לעיל אף בזו יש לחוש והוי אין בידו אלא שסברת הר"ן ז"ל זו לא נמצאת מפורשת בשאר הפוסקים וגם יש חולקים עליה כאשר יראה הרואה בהגהת אלפסי על מנת שתצא חמה מנרתיקה כתב אמר לה על מנת שתצא חמה מנרתיקה הרי זו מגורשת למפרע ואף על פי שמת קודם לכן שכל האומר על מנת כאומר מעכשיו דמי: ונראה בעיני שאם בא עליה בלילה קודם שיתקיים התנאי הרי זה גט בטל כאלו אינו ואם היא אשת כהן מותרת לבעלה עד כאן: וכפי הנראה כי הריא"ז סובר כיון שבעל בלילה קודם קיום התנאי הרי הן מבטלין התנאי דאם לא כן לא היה בא עליה בלתי קדושין וכל שכן אם הוא כהן אלא הרי הם כאלו בטלו התנאי הוא והיא בפי' ואפשר שהוא סובר כסברת האומרים שאפילו לא הסכימה היא, הוא לבדו יכול לבטל התנאי ומכלל דבריו למדנו שאפילו בתנאי שאינו בידם לבטלו כגון על מנת שתצא חמה מנרתיקה יכול הוא לבטלו ואפילו שאין בידו אלא שכבר כתבנו שהר"ן ז"ל כתב שדוקא בתנאי שבידו:
 
מעתה נבא לחקור חקירה אחרת אם אפילו כשתמצי לומר שאסור לו לחזור עמה לשכב אצלה להיות עמה ולבא עליה האם היא מותר להתיחד עמה בבית אחד ותשמשנו ולא יבא עליה או אם אסור דומיא דמקדש מינקת חבירו דמפרישין אותו איכא מ"ד בגט איכא מ"ד בהפרשה אבל אין מניחין אותם יחד גזרה שמא יבא עליה וליכא למימר דלא דמיא מינקת חברו שהיא אשה חדשה ועדין לא בא עליה ויצרו תוקפו אבל זו שכבר היתה אשתו ובא עליה אין חוששין לו וכההיא דאמרינן בכתובות גבי פירסה אשתו נדה דתניא בבריתא בפירסה אשתו נדה הוא ישן בין האנשים ואשתו ישנה בין הנשים דאמר עלה לא שנו אלא כשלא בעל אבל בעל אשתו ישנה עמו ואף על גב דבאבלות דקילא ליה מנדה אפילו בבעל אמרינן הוא ישן בין האנשים ואשתו ישנה בין הנשים מכל מקום אסור כהונה נמי לא קילא ליה ועוד דעדין אפשר לחלק בין שעת חופה אף על גב דבעל לשלא בשעת חופה וכמו שכותבים התוספות שם בסברת התלמוד מעקרא אלא דבמגרש אשתו נמי אשכחן דחיישינן לשמא יבא עליה ואמרינן דלא תדור עמו במבוי וכההיא דרבי זכריה בן הקצב דאמר דייחד לה בית בחצרו וכשהיא יוצאה יוצאה בראש בניה וכו' בעי מהו לעשות בגרושה כן ופשיט ליה דאסור: ובריש זבחים אמרינן אשה לאו לגרושין קימא וכתבו התוספו' שם דאפילו דזנתה תחתיו לאו לגרושין קימא דתשב אצלו ותשמשנו ולא יבא עליה: וכתב מהר"ם ז"ל עלה דדוקא בזנתה עליו הוא שאומרים התוס' דיכולה לשבת תחתיו ותשמשנו דכיון שזנתה עליו נמאסת בעיניו ולא חיישינן שיבא עליה אבל בשאר נשים דאסורות אינה יכולה לשבת תחתיו:
 
ומצאתי תשובה למהר"ם ז"ל הלא היא כתובה בתוך תשובות הרשב"א סימן תתל"ז על דין רואה דם מחמת תשמיש דקימא לן דפעם שלישית יוציא כתב וז"ל ואם הורגלה לראות סמוך לטבילתה כל שעת התשמיש ראשון וכן עשה ג' פעמים רצופים לג' טבילות שכל תשמיש ראשון ראתה דם מחמת תשמיש שנמצא דם על שלו אישיות או אחר זמן אז אין לה תקנה להשאר תחת בעלה אלא תתגרש מיד ואסור להשהותה אף אם אינו רוצה לבא עליה דחיישינן שמא יבא עליה דכיון דכשתטבול ליכא אלא אסור דרבנן דקי"ל וסתות דרבנן יוציא כמו מעוברת חברו ומינקת חברו דבין לר' ובין לרבנן יוציא דחיישינן משום דאיסורא דרבנן קילא ליה דילמא אתיא למעבר עלה והכי מפליג בריש פרק החולץ בין אסור דרבנן לאסור דאורייתא וכן בריש פ"ק דכתובות ואף על פי דאמרינן התם דהיכא דבעל ועוד כיון דהכא אסורה לו עולמית ופרש"י ז"ל איכא למיחש טפי דאפילו באסורא דאורייתא חיישינן כדאמרינן בסוף פרק שני דכתובות המגרש את אשתו לא תנשא בשכונתו כ"ש עמו בבית דלא כיון דגייסי בהדי הדדי וכל שכן בוסתות דרבנן חיישינן דלמא עבר עליה: הנה דברי הרב מפורשים בכל מה שכתבנו ומהם יש ללמוד לנ"ד ואע"ג דנדון דידן אסור גרושה לכהן דאורייתא אין אסור עולמית דעל ידי קיום התנאי יהיה מותר בה מכל מקום כיון דאין האסור אסור ודאי דאינה אסורה עליו אלא במתקיים תנאי הגרושין שלא יתראה ואפשר שיתראה ולא יהיה הגט גט ובעוד דהוא מבטל התנאי ולדעת רובא דרבוותא הגט מתבטל ודאי קילי טפי מאסורא דרבנן ויש לחוש שיעבור לבא עליה. ועוד דפשיטא דכל מאי דאמרינן לחלק בין אסור קל לאסור חמור אינו אלא לענין להזקיקו להוציא בגט אבל לענין הפרשה מיהא בכל ענין טעון פרישה וכן מפורש בפרק החולץ ובדברי התוספות שם כשחלקו בין ההיא דמינקת חברו דקתני יוציא ולא קתני יפריש ובין ההיא דמינקת שקנא לה דלא קאמר עליה יוציא אלא יפריש דמנקת דעלמא דאסור קל יוציא אבל מינקת דסוטה דאסור חמור בהפרשה סגי ואינו זקוק להוציא ועל זה סובבים כל דברי התוספות והפוסקים שם ולכל הסברות הפרשה מיהא בעיא דכל מאי דשקיל וטרי גם כן מהר"ם בתשובה זו לומר דהוי אסורא דרבנן דקילא ליה ומשום הכי צריך להחמיר טפי או משום דאסורא עולמית לא הוצרך לזה אלא כדי להזקיק פרישה בגט אבל לענין שלא להשהותה תחתיו בלא פרישה בלאו כל הני טעמי אסורה וכן הם דבריו שכתב אין לה תקנה שתשב תחת בעלה אלא תתגרש לאלתר וכו' וכיון שתטבול ליכא אלא אסור דרבנן יוציא כמו מעוברת חברו דבין לרבי בין לרבנן יוציא: הנה דבריו מפורשים לענין הוצאה בגט ואף על גב דלא תדור עמו בשכונתו וכ"ש עמו בבית שכותב הרב הוא ענין הפרשה היינו משום דגרושה ועומדת דלא שייך שם הוצאה בגט מכל מקום מייתי הרב מינה ראיה דיש לחוש שמא יבא עליה: ואין לחלק ולומר דלא דמי אסור רואה דם שאסורה ברור וחיישינן אם יבא עליה דעבר אסורא כיון שכבר אסרו חכמים לשמש עמה אבל בנדון דידן אפילו כשתמצי לומר שיבא עליה אין אסורו ודאי דאם מתבטל התנאי אינה גרושה למפרע והוי כעין ספק ספקא דמנקת חברו ג"כ אין אסורה ודאי אלא שמא תתעבר ומשנה שלימה שנינו לא תתיחד עמו אלא בפני עדים ופירש רש"י ההיא דנותן גט באם מתי לא תתייחד עמו אלא בעדים דחיישינן שמא יבא עליה לשם קדושין. ועוד דפנויה היא ואסור להתיחד עם הפנויה אף על גב שאם יבא עליה אין אסורה ודאי שאם לא ימות אין כאן גט ואינה פנויה: עוד נשאר לנו לחקור שאף כשתמצי לומר שאסורה לשבת עמו אם תהיה שם איזו אשה או איש דרים עמהם אי סגי בהכי כענין שאמרו במגרש את אשתו שלא יתיחד עמה אלא בפני עדים וסגי בכל עדות דכל דהוא אפילו עבד אפילו שפחה ובדירה בעלמא שיהיה דר שם סגי ולא יצטרך להיות עומד ומשמר וכענין שאמרו גבי המניח נכרי בחנותו אין השומר צריך להיות יושב ומשמר אלא אפילו יוצא ונכנס סגי ומדברי מהר"ם ז"ל בתשובה נראה שמחמיר בדבר שכתב גבי הא דרואה דם מחמת תשמיש שכתב ומיהו נ"ל דהכא כל זמן שאינו חפץ לישא אשה אחרת ורוצה להשהותה ע"י שליש ובשנה אחת ולא ילך אצלה אלא בעדים אין צריך לגרש אם אינה באה מחמת טענה וכו' נראה לכאורה דלא שרי אלא להשהותה ע"י שליש ולא ילך אצלה אלא בעדים וכן משמע לכאורה מהבריתא דקתני הוא ישן בין האנשים והיא ישנה בין הנשים ומשמע דלישן במקום אחד אע"פ שיש שם אנשים ונשים לא דחיישינן שמא יבא עליה בשעה שהם ישנים וכן נראה ג"כ מההיא דאמרי' בפ"ב דכתובות גבי זכריא בן הקצב שייחד לה בית בחצרו וכשהיתה נכנסת נכנסת בסוף בניה וכשהיתה יוצאה יוצאה בראש בניה ובעי תלמודא מהו לעשות כן בגרושה ופשיט דלא. ומיהו בתשובת הרשב"א סימן אלף רמ"ג על גט ש"מ שנתן בתנאי דאם מתי ונשארה האשה שם עם המגרש בבית כתב וז"ל ועוד דש"מ דעלמ' אין חשש בפי' הא שאין צריכים עדי' מזומנים להיות עמם בזמן שתכנס היא אצלו אלא כל שיש עמם עבד או שפחה וכל שאין לבה גס בהם אין חוששין לה משום קדושין וכמו ששנינו שם במסכת [גיטין] פרק מי שאחזו וכל שזה נכנס וזה יוצא אין חשש בדבר הרי שלא הצריך הרב ז"ל להיות עדים מזומני' בדבר אלא הספיק לו בזה נכנס וזה יוצא ובעבד ושפחה ולא חשש ג"כ לשעה שבני אדם ישנים אעפ"י שנראה ודאי לכאורה שהאשה ג"כ היתה ישנה שם שאעפ"י שממה שכתב שאין צריך עדים מזומנים להיות עמם בזמן שתכנס אצלו נראה דלא מיירי בדרה עמו אלא בנכנסת לפרקים א"א לומר כן שהרי השאלה היתה בש"מ שגרש ונשארה האשה שם שנראה מן הסתם דהוי כסתם מעשים בכל יום בש"מ המגרש שהאשה נשארת שם ומשמרתו לילה ויום ומה שכותב הרב שאין צריך להיות עדים מזומני' בזמן שתכנס היא אצלו בתר אין צריך דאמר גריר שאין צריך להיות עדים מזומנים שאז לא תהיה שם אלא תכנס לפרקי' אלא כל זמן שנכנסים ויוצאי' שם סגי ולפי זה יכולה להשאר שם בקביעות וכן כל הני דלא תתיחד עמה אלא על פי עדים ואפילו עבד ואפילו שפחה לכאורה לאו בייחוד דלפי שעה בעלמא קאמר שיכולים להשמר ע"י עדים אלא בייחוד דדרך דירה מיירי כמו לנה עמו בפונדקי וכיוצא בזה ועלה קאמר דעל פי עדים ואפילו עבד ואפי' שפחה סגי אעפ"י שיש לדוחה לדחות כן אלא אם כן נאמ' דדוקא לענין חשש קדושין שאנו באים לחוש שמא בא עליה ונתקדש לו לא מחזקינן לה למקודש' כל שיש נכנסים ויוצאים וכן כל כיוצא בזה ואפי' לכתחלה יש לנו לסמוך על זה אבל בחשש אסו' שאנו באין לחוש שמא יבא עליה ויעבור על אסור אין לנו לסמוך אלא על עדים מזומנים לשמור תמיד מ"מ במגרש את אשתו נמי איכא חשש אסור דייחוד פנויה כמו שכתב רש"י אלא דלא חמיר כ"כ אלא דע"כ מישראל המגרש על תנאי בעלמ' שאין בחשש היחוד שבהם אלא חשש קדושין או אסור דפנויה לא מחמרינן בה כמו כהן המגרש שיש בייחוד שבהם חשש אסור לאו וראיה לדבר שבכהן המגרש אמרו לא תדור עמו במבוי ובישראל המגרש לא אסרו אא"כ נשאת אשתו לאחר והיא א"א או נשאת לאחר ונתגרשה דאסורה עליו באסור כרת או באסור לאו אבל במגרש אשתו ולא נשאת לאחר לא אסרו לדור עמו לא במבוי ולא בשכונה. איברא דהר"ן החמיר אף באשת ישראל שנתגרשה ולא נשאת לאחר והביא כן משם הרמב"ם ג"כ אלא שמ"מ לא החמיר בה לא באשת כהן ולא באשת ישראל שנשאת לאחר והיא תחתיו או נתגרשה לאסור בה מבוי או שכונה ולא אסר בה אלא חצר וגם הקל בה קולא דשבויה לר' זכריא בן הקצב דנכנסת בסוף בניה ויוצאת בראש בניה וסוף סוף הביא דברי הירושלמי שלא כסברא זו שאמר שם בפר' הזורק המגר' את האשה לא תדור עמו באותו חצר ולא באותו מקו' בד"א בזמן שנישאו הא לא נישאו לא ובכה"ג אפילו לא נישאו וכתב דמשמע מיהא כשלא נישאו אפי' בחצר שרי ואפש' שיש בלשון הירושלמי דברי' שמתוכם הוכרח הר"ן לפרש כן דאל"כ לשון הירושלמי שהביא קשה לפי' זה דקאמר בד"א בזמן שנישאו הא לא נישאו לא ולפי' הרב ז"ל נושא המתגרשת אין לו ענין בזה כלל להזכיר אותו ולומר נישאו שאין לנו עסק אלא במגרש ובמתגרשת ולא היל"ל אלא בד"א בזמן שנשאת הא לא נישאת לא ומתוך לשון זה נראה לפרש בענין אחר דהירושלמי בעי למימר חלוק התלמוד שלנו ולא אסרינן דירה בחצר אלא במגרש מן הנשואין שהיו נשואין כבר ומכירין ברמיזות אבל לא נישאו לא שאין מכירין ברמיזות ובכהנת אפי' לא נישאו ואעפ"י שאין מכירין ברמיזות מ"מ משום חומרא דכהונה חיישינן אפילו מן הארוסין מתוך קרוב דעתם שהיה ביניהם שהיו ארוסין ואעפ"י שבגמרא שלנו לא חלקו בכיוצא בזה בין ישראל לכהן הירושלמי נ"ל לחלק בכך ואפשר דבאשת ישראל בנישאו ממש דוקא קאמר דלא תדור אבל נישאו ממש אע"ג דגייסי אהדדי לא אסר לדור עמו בחצר כיון דאסור קל הוא ובכהנת אפילו לא נישאו אלא גייסי אהדדי אסורין לדור כיון דגייסי אהדדי משום דאסורם חמור: כלל העולה דאין ללמוד מייחוד אשה שנתגרש' מבעלה אף על גב דאית בה חשש קדושין וחשד ייחוד פנוייה לייחוד כהן עם גרושה: ואיברא שהי' צרי' עיון לכוין שמועו' הללו דמההיא דהמגרש לא תדור עמו במבוי משמע דבחצר אחד וכ"ש בבית אסור' להתיחד או לדור ואפי' במקום רואים דומי' דההיא דר' זכריא בן הקצב דייחד לה בית בחצרו וכשהי' נכנס' נכנס' בסוף בניה וכו' ואף בכיוצא בזה אמרינן שאין לעשות כן בגרושה ואלו בההיא דלא תתיחד עמו אלא בעדים ואפילו עבד ואפילו שפחה משמע דעל ידי רואים מותר וצריך לחלק באחד משני חלוקים אם שנאמר דההיא דלא תדור בדירת קבע שיש לחוש שיבא להתייחד וההיא דלא תתייחד אלא בעדים ביחוד עדים ביחוד עראי אלא שמדברי הרשב"א בההיא דשכיב מרע נראה דאפילו בדירה בבית ובקבע שרי ועוד דאפילו באקראי בעלמא ובפני ב"ד אשכחן דאסרי גבי ההוא ארוס וארוסתו דאתו לדינא או שנחלק בענין אחר דההיא דלא תדור דהוי אסור כהונה או אסו' א"א או שנתגרש' מהאחר שנשאת דוקא בהני מחמרי' אבל ההיא דלא תתיחד סתמ' מיירי באשת ישראל ואין בה אלא חשש קדושין או אסור פנויה וכל שכן אם לא ימות שאין בה אסור כלל לא החמירו בה כ"כ וכענין זה כתב הר"ן בהדיא דבאשת ישראל שנתגרשה ולא נשאת לאחר אפילו כשבאנו לאסור דירה בחצר א' אם יש שם רואים כההיא דר' זכריא מותר לדור בחצר ולפי זה א"כ באשת כהן אפי' על ידי רואים אסור לדור עמה בחצר וכ"ש בבית אלא דמהר"ם ז"ל בההיא דרואה דם נראה שמתיר דירה בבית ע"י רואים ואפי' באסור דאוריתא והדברים צריכים עיון לכוין שמועות הללו ולחפש בדברי הפוסקים והשואל דברו נחוץ ולא יכול להתמהמה אלא דאעקרא דדינא נר' שכל שעל ידי עדים שרו לא בעינן שיהא השומר יושב ומשמר וכענין שאמ' בשאר אסורין אין השומ' צריך להיות יושב ומשמר אלא כל שהוא חושש שמא יראנו השומר סגי בכך והוא ישן בין האנשים וכו' קרוב להמצא עמו בלילה אלא דלא חיישינן להכי וגבי מוכה שחין דאמרינן במתניתין דכופין אותו להוציא ואפילו אמרה דיירנא בהדיא לא שבקינן לה מפני שבמניקתו קאמ' בגמר' דאי אמרה דיירנא בהדיה בסהדי שבקינן לה ודיירנא בהדיה הוי ודאי דירת קבע לילה ויום בהדי סהדי ודאי לא שיהיו יושבים ושומרים כל הלילה אלא כדרך כל הישנים בבית א' ובהכי סגי ואף על גב דחמירא סכנתא מאסורא: הנה נא ערכתי מלין על צדדי האסור וההתר אשר בענין זה והנלע"ד לפסק הדין שבענין זה שי"ל בו שבטול התנאי מועיל לבטל הגט מעיקרו וגם אפש' שיתראה ואין כאן גט כלל נוכל להקל לסמוך להתיר לו יחוד ע"י שמיר' מי שידור עמהם ואע"ג דבאסור דקיל חיישי' טפי כההיא דהחולץ ופ"ק דכתובות וכההיא דכתב הרשב"א מ"מ באסור דכה"ג דקיל טפי מטעמא שכתבנו י"ל דאדרבה אזלינן לקולא ולא מחמרינן מ"מ לא אורה בה התר עד שיסכימו בהתר שאר בעלי הורא' ואעש' גם כן אני.
 
אליהו ן' חיים:
שו"ת ראנ"ח סימן ז
 
מעשה בא לידי ביבמה שנשארה זקוקה לב' יבמין וא' מהיבמין עשה בה מאמר ואח"כ בא לפוטר' בגט למאמרו וחליצ' לזיקתו והסתפקתי כדת מה לעשות אם הגט קודם או החליצ' ומצאנו למהר"ם שכתב בתשובה דהגט קודם מסברא וז"ל וששאלתם לכתוב לכם אי זה מהם יש לעשות קודם גט או חליצה מסברא דגט קודם דכיון דגט יבמין דרבנן למשקל מינה קדושין דרבנן וחליצה דאורייתא ודרשינן סוף פ"ק דקדושין חלוץ הנעל כיון דחלץ לה נעל הותרה לכל ישראל סברא דמיד אחר חליצה תהא מותרת לכל אדם הלכך חליצה לבסוף וכן משמע תלמודא דקאמר גט למאמרו וחליצה לזיקתו אלמא גט קודם וכיון שטעם זה אינו כעקר ואין עכובא בדבר ונדון דידן שבנתינת גט אפ' למאמרו אסורה עליו לרש"י והרמב"ם ושאר המפרשים הנמשכים לסברא זו א"כ הויא לה חליצה פסולה וצריכה לחזר על האחים ודברי מהר"ם אפשר שהיו על מעשה שלא היה שם אלא יבם א' אי נמי לא ס"ל כרש"י אי נמי לא ס"ל כסברת הפוסקים שחליצה פסולה צריכה חזרה ולכך לא חש להקדים הגט אבל מ"מ אנן ניחוש לזה מחמת סברת רש"י והנמשכים עמו וסברת הפוסקים דחליצה פסולה צריכה חזרה ועדין יש פנים לומר כי אין לחוש לחששא זו כיון דאסור זה שנאסרת עליו על ידי גט למאמרו אין מן הדין אפי' לרש"י והרמב"ם וכל הני שאר רבואתא פליגי עלייהו ואיכא נמי פלוגתא דרבואת' בדין חזרת חליצה פסולה והנה שלחתי לשאול פי מוהרר"י ן' לב ז"ל על זה וזאת אשר השיב החכם כו' על ענין הגט אם יהיה קודם שני הדברים הם טובים ויש פנים לכאן ולכאן ואני חולה וחלוש וזאת הלילה לא ישנתי כלל ולבי בל עמי ויעשה כ"ת מה שירצ' גם ידע שכפי מה שאומר אבי הנערה לא היו בדבר עדים כי אם בינם לבין עצמם כמו סבלונות ואני הייתי רוצה שכ"ת יעיין על עניין שחשבתי דיש להסתפ' אם הסבלונות הן קדושין כשהיא זקוקה ליבם דטעמא דסבלונות הם שהאדם חושש שלא לתת חפציו אם לא שתהיה אגידא כי היכי שלא תהתל בו ואיני זכור אם זאת החקירה היא כתובה באיזה תשובה או באיזה ספר גם כעת אינם צריכים לה ושלום כ"ת וכו': ולע"ד נר' שאין טעם הסבלונות שכתב הרב הנזכר מספיק בנדון זה שיש שם אח אחר שאף זה חושש שלא לתת סבלונות שמא יחלוץ או ייבם האח האחר וישאר זה קרח ממנה ואפילו תימא שבידו לפסלה בגט לזיקתו ושוב אין חליצת האח מתירתה מפני שעל ידי הגט נאסרת על האחים וכיון דכן הויא לה חליצה פסולה וצריכה חזור על כל האחים ואינה מותרת עד שיחלוץ לה גם הוא. מ"מ הוא אינו נותן סבלונות אלא על דעת לכונסה ולא יפסלנה בגט קוד' חליצת האח ואחר חליצת האח אין בידו לפסלה בגט: עוד נר' לע"ד דבנדון זה יש לחוש בהקדמ' הגט טפי דעל ידי הגט היא מותרת לאחים לכ"ע וא"כ חליצה פסול' זו לא פטרה זיקת האח דחליצתו מעולה אך לדעת התוספות דגט למאמרו אינו אוסרה אפי' על זה א"כ חליצתו ודאי חליצה מעולה ומהניא שפיר מ"מ אי חליץ תחלה אתי שפיר ואע"ג דאין חליצתו מעולה כ"כ כיון שעשה בה מאמר מ"מ עדיפא ודאי מחליצת /מחליצה/ דלא מצי כונס כלל מצד מאמרו של זה מיהו אם יתן זה גט למאמרו ואח"כ יחלוץ האחר עדיף ודאי טפי דחליצת האח אחר הגט היא חליצה מעולה ודאי דלכ"ע אחר שיתן גט למאמרו מותרת לאחים:
 
ומעתה צריך לומר כי דברי מהר"ם במקום שלא היה שם אח אחר דאם לא כן היה ראוי להקדים החליצה דהויא מעולה טפי משאם תהיה אחר הגט דאז הויא פסולה לגביה לדעת רש"י והנמשכי' אחריו ואפילו לא חישינן לסברת האומרים חליצה פסול' צריכה לחזר מ"מ חליצה מעולה עדיפא לגבי חליצ' פסולה אם לא שנאמר דלא חש כלל לסברת רש"י והרמב"ם וזה דוחק אלא נראה לומ' שלא היה שם יבם אחר ולכך לא חש לה ואע"ג דאפילו כשאין שם אח אחר מ"מ החליצה קודם הגט הויא מעולה טפי מהחליצה שלאחר הגט כדכתיבנ' במקום שאין שם חליצת אחר לא חש לחשש חליצה מעולה טפי וכ"ש בכי האי גונא שאין הפסול אליבא דכ"ע ולא מן הדין:
 
ואיברא שכל זה אלו חליצת בעל המאמר קודם הגט היתה חליצה כשרה לענין חזרה כיון שעולה ליבום וכן הי' נר' לכאור' מדברי מהר"ם שהוצרכו לומר דגט קודם לחליצה מסברא בעלמא ואי איתא דחליצת בעלת מאמר הויא חליצה פסולה לא היה צריך לבא מכח הסברא ולא היה מקום לשאלה ותפוק ליה דאם יחלוץ מקודם הוי חליצה פסול' ואפילו לא היה שם אח אחר לא הוה שבקינן חליצה מעולה ועבדינן פסולה ואעפ"י שלדעת רש"י והנמשכים אחר הגט למאמרו נמי הויא פסולה מכל מקום לדעת שאר הפוסקים היא כשרה מה שאין כן חליצת בעלת מאמר את"ל דהויא פסולה אין בזה מחלוקת אלא שכפי הנראה חליצת בעל המאמר קודם הגט אעפ"י שעולה היא ליבום הויא חליצה פסולה גם לענין חזרה והכלל העולה לענין מעשה כל שאפשר שבעל המאמר יתן הגט למאמרו ואח אחר יחלוץ לה היא דרך ישרה שיבור לו האד' וכדכתיבנא לעיל דבעל המאמר מאי דעבד שקל ונשארה מותרת לאחים זולתי מה שיש להסתפק בדברי ר"ח ונמצאת עול' ליבום לכל שאר האחים וחליצתם חליצה כשרה אך כשאי אפשר שיחלוץ אח אחר כגון שהוא במדינת הים או כיוצא בזה ויצטרך להעשות הגט והחליצ' ע"י בעל המאמר יש להסתפק כדת מה לעשו' שאם יתן הגט למאמרו קודם חליצתו אחר כך הויא פסולה אליבא דרש"י והנמשכים ולדעת האומרים דבכה"ג צריכה חזור יש לחוש לזה ויותר מזה אפילו לשמואל ללישנא קמא כי חליצת זה לדעת הפוסקים הנזכרים חליצה פסולה וחליצת האחרים חליצה כשרה ואין חליצה פסולה מועלת להפקיע זיקת האחים שחליצתם כשרה וכ"ש לכתחלה ואם יחלוץ קודם הגט חליצת כל האחים פסולה בין לזה בין לאחים וחליצה פסולה מפקא מזיקת חליצת האחים שהיא פסולה גם כן ואפשר דגריעא טפי מחליצת בעל המאמר ולא נשאר לנו אלא חשש החזרה על האחים אלא שפסול חליצות אלו הוא אליבא דכולי עלמא וחשש החזרה בלבד הוא במחלוקת אבל כשיתן גט למאמרו קודם פסול חליצתו אינו אלא לדעת רש"י והנמשכים אבל לדעת הרא"ש והתוספות היא כשרה וחשש החזרה גם כן במחלוק' היא שנויה והכא קילא טפי דלא קלישה זיקה אך מכל מקום לדעת שאר הפוסקים דאתיא חליצה פסולה ומפקעא מכשרה נר' לכאורה שהוא חשש יותר חמור: ומכל מקום עדין צריך עיון אם חליצת בעל המאמ' קודם נתינת הגט בחליצת שאר האחים שוות בגריעותא שאם חליצת האחי' יותר מעולה מחליצ' בעל המאמר עצמו אף כשיחלוץ בעל המאמר לא מפקעא זיקת שאר האחים שחליצתם יותר מעולה ממנה אף על פי שגם חליצתם חליצה גרועה וכדאמרינן חלץ לאחיות לא נפטרו צרות אעפ"י שחליצת הצרות גם כן חליצה פסולה שאינם עולות ליבום אלא שאינם גרועות כל כך ונמצא שאם היבם יתן גט למאמרו קודם לדעת האומרים שמותרת לו חולץ לה אחר כך בעל המאמר ופטורה אך לדעת האוסרים אותה לו ולא לאחים יש לספק דכשיתן גט למאמרו חליצתו פסולה וחליצת האח כשרה ואין חליצה פסולה מפקעא מזיקת המעולה ואפילו לשמואל דלית ליה חזור ללישנא קמא ואתיא דלא כמאן מיהו ללישנא בתרא דשמואל שפיר דמי דלמפטר נפשה פטרה חליצ' גרועה אפילו כשיש מעולה הימנה ואם יחלוץ קודם הגט עדין היא אסורה לאחים כמו לבעל המאמר ונמצאו כל החליצות גרועות וחליצת בעל המאמר מפקעא זיקת האח כיון שאינה יותר מעולה ואתיא כשמואל בין ללישנא קמא בין ללישנא בתרא אלא דכרב בלבד לא אתיא והרי"ף פוסק כלישנא בתרא אבל הרא"ש זכרו לברכה פוסק כלישנא קמא. מיהו בענין התר בעלת המאמר לבעל המאמר דעת הרא"ש כדעת המתירים ולדיד' חליצת בעל המאמר חליצה כשרה והרשב"א שמחמיר בדין אסור בעלת המאמר אחר הגט לבעל המאמר בדינא דשמואל הוא פוסק כלישנא בתרא והרמ"ה שפוסק כלישנא קמא דשמואל ומחמיר גם כן באסור בעל המאמר איכא למ"ד דהוא סובר דאסורה אף לאחים ואם כן אין חלוק בין אם קדם הגט או החליצה לבעל המאמר שלעול' אין חליצת האחים מעולה הימנה ורש"י ז"ל שהוא מחמיר בדין בעל המאמר לא אתפרש אי סבר כלישנא קמא דשמואל או כלישנא בתרא: איברא דהרמב"ם ז"ל מחמיר בדין בעל המאמר והטור כותב עליו דסובר כלישנא קמא דשמואל אלא שדברי הטור לא נתכוונו הטב מעפר דל.
 
אליהו ן' חיים:
שו"ת ראנ"ח סימן ח
 
שאלה ראובן היתה לו בת ובהיותו במדינה אחרת קבל מאיש אחד קדושין בעד בתו ואחר זמן עמדה הבת ונתקדשה לאחר בעצת אביה באמרם שהיתה גדולה כשקבל אביה הקדושין הראשונים ולא היתה ברשותו לקדשה ובאו עדים והעידו בפני ב"ד שהבת הנז' היא עכשו כבת עשרים שנה שנמצא כפי עדותם כשקבל אביה הקדושין היתה כבר גדולה כבת י"ז או כבת י"ח שנה מה משפט הבת הנז' ומה יעשה בה:
 
תשובה אף על פי שלפי דברי העדים הבת בעת הקידושין היו לה כמו י"ח שנה מכל מקום אכתי יש לספק אם נעמידנה בחזקת גדולה כיון שלא ידענו אם הביאה סימנין בשעת הקדושין אם לאו דאף על גב דאיתא פרק יוצא דופן אמר רבא קטנה שהגיעה לכלל שנותיה אינה צריכה בדיקה חזקה הביאה סימנין הא מסיק עלה תלמודא דכי אמר רבא לענין מאון דמסתמא אמרינן הביאה סימנין ולא ממאנה אבל לענין חליצה חיישינן ולא חלצה עד דבדקינן לה וה"נ לא מפקעינן הנך קדושי אלא כשנבדקה ומצאו לה סימנים ואם בודקין אותה עכשו ומצאו לה סימנים גם בזה יש לספק לההיא דפרק עשרה יוחסין דאיתא התם איתמר קדשה אביה בדרך וקדשה עצמה בעיר והרי היא בוגרת (רבא) [רב] אמר הרי היא בוגרת לפנינו ושמואל אמר חיישינן לקדושי שניהם אימת אילימא בתוך ששה בהך לימא רב הרי היא בוגרת לפנינו השתא הוא דבגרה אלא לאחר ו' בהא לימא שמואל חיישי' לקדושי שניהם והא אמר שמואל אין בין נערות לבגרות אלא ו' חדשים בלבד לא צריכה בההוא יומא דמשלם שית (רבא) [רב] אמר הרי היא בוגרת לפנינו השתא בצפרא נמי בוגרת ושמואל אמר השתא הוא דאייתי סימנין משמע מהכא דאחר שבאה לכלל בגרות אפילו שמואל מודה דהרי היא בוגרת לפנינו וכל שכן דאפילו ביומא דמישלם שית קיימא לן כרב באסורי ואמרינן הרי היא בוגרת לפנינו ומכל זה היה נראה דאשה זו אם בודקין אותה עכשו ומוצאין לה סימני בגרות מעמידין אותה בחזקת שהיו לה הסימנים ההם בשעה שקבל אביה הקדושין ולא חלו בה כיון שהיתה גדולה:
 
אבל עדין איפשר לספק ולומר דאין כל זה ענין לנדון שלנו דהתם מיירי כשראו בה סימני נערות קודם ששה חדשים ומשום דקיימא לן דאין בין נערות לבגרות אלא ששה חדשים בלבד אחר הששה חדשים ודאי קימא בחזקת בוגרת ולא איפליגו אלא ביומא דמישלם שית אם נעמידנה בחזקת בוגרת מהבקר או לא אבל כל שלא ידעו בה אם הביאה סימני נערות ששה חדשי' קודם אם לאו אף על פי שעכשיו היא בוגרת לפנינו חיישינן שלא היו בה אותם סימנין מקודם אלא עכשו באו לה ואף על פי שהיתה גדולה בשנים כבר וכן כתב רש"י ז"ל שם אילימא בתוך ששה חדשי' שבין נערות לבגרות דאמרינן אין בין נערות לבגרות אלא ו' חדשים בלבד כשהביאה סימני נערות אינה שוהה מלהביא סימני בגרות אלא ששה חדשים: וזו נראת סברת הרשב"ץ בתשובה הובאה בספר בית יוסף שכת' מי שקדש בתו וכששמעה מחתה אם יש עדים כשרים שהיו לה בשעת הקדושין יותר מי"ב שנה וששה חדשים ויש נשים שהן מעידות שראו לה קודם הקדושין ויותר מששה חדשי' סימני נערות ודאי אין חוששין לקדושין ובלאו הכי חוששין וצריכה גט ואף על גב דהשתא חזינן לה בוגרת אמרינן השתא הוא דבגרה כדאיתא בפרק עשרה יוחסין והרי דברי הרב הנז' כמו שכתבתי ומה שאמר כדאיתא פרק עשרה יוחסין אף על גב דההיא דפרק עשרה יוחסין לאו בכי האי גוונא היא כדכתיבנ' מכל מקום מכללא דההיא שמעתתא שמעינן לה שפיר אבל בבתרא פרק מי שמת גרסינן אמר רב נחמן אמר שמואל בודקין למאונין ולגרושין ולקדושין וכתבו בתוספות שם וז"ל הך בדיקה אחר שהגיע לכלל שנים אבל מקמי שנים הוו שערות שומא בעלמא וגם מהניא הך בדיקה לענין שאם פשטה ידה וקבלה קדושין מאחר אי משכחינן בתר הכי סימנין בתראי לא הוו קדושין ואי לא משכחי סימנין הוי ספקא דחיישינן שמא נשרו וכו' וליכא למימר דאם פשטה ידה וקבלה קדושין מאחר דחיישינן לקדושי שניהם וכדשמואל דאמר בפרק עשרה יוחסין קדשה אביה בדרך וקדשה עצמה בעיר חוששין לקדושי שניהם לשמואל דהתם לא קאמר אלא ביומא דמשלם שית שבאותו יום בגרה אבל הכא שהגיעה כבר לגדלות מזמן גדול לא ומכלל דבריהם נראה דהיכא דהבדיקה היא אחר שהגיעה לכלל שנים ונמצאו לה סימנין אמרינן כאן נמצאו וכאן היו משעה ראשונה ולא אמרינן השתא הוא דאתו ואפילו להקל בדבר ולהפקיע קדושי שני וההיא דשמואל שאני דביומא דמשלם זמנה ליכא חזקה דהביאה סימנין כמו כשהגיע לכלל שנים דאיכא חזקה וכן הם דברי הרא"ש בתשובת שאלה כלל ל"ג סימן ה' שנשאל על בן י"ד שנה שהעיד ובדקוהו בשעת עדותו ומצאו לו סימנים והמעשה שהעיד עליו הוא שבועים קודם שהעיד בב"ד ומערערים לומר אף על פי שנמצא גדול איפשר קטן היה בשעת ראית העדות ואין עדותו עדות והשיב כי יראה לי כיון שהגיע לכלל שנותיו ונמצאו לו שערות מחזיקנן לו בגדול משעה שהיה בן י"ג שנה ואף על גב דמסקי' פרק יוצא דופן הא דאמר רבא קטנה שהגיעה לכלל שנותיה אינה צריכה בדיקה חזקה הביאה סימנין ה"מ למאון כלומר לחומרא מחזקינן לה בגדולה ואינה ממאנת אבל לחליצה בעי' בדיקה ולא סמכינן אחזקה מכל מקום היכא דבדקוה ונמצאת גדולה מחזקינן לה בגדולה משעה שהגיעה לכלל שנותיה והאריך הרב שם להביא ראיות לדבר ושם הביא דברי התוספות ז"ל דלעיל ופוסק בפשיטות דכל כי האי גוונא לגבי קדושין מוקמינן לה בחזקת גדולה ואינ' צריכה גט כלל: ומעתה הוא הדין והוא הטעם לגבי אשה זו כל שבודקין אותה עכשו ומוצאין לה שערות מוקמינן לה בחזקת גדולה משעה שהגיעה לכלל שנותיה ואין קדושי אביה תופסין בה: לכאורה היה נ"ל לומר דהרי"ף ז"ל מפרש ההיא דבודקין לקדושין בכה"ג כגון אם קדש אותה אביה בודקין אותה ואם מוצאין לה שערות אין חוששין לקדושין שהרי הוקשה לו להרי"ף הא דבודקין למאונין במאי קיימי אי קודם שנים שומא נינהו ואי לאחר שנים אפילו לא מצאו חיישינן שמא נשרו ולעולם צריכה גט והפליג הרב ז"ל בקושיא ולבסוף מצא לה תירוץ דמיירי בלא בעל ולא חיישינן לנשרו אלא בבעל ויש לדקדק בדבריו התינח מאונין אבל בודקין לקדושין היכי משכחת לה דגבי קדושין לא שייך לא בעל דלעולם חיישינן לנשרו בקדושין דאורייתא וא"ת דנפקא מינה אם פשטה ידה וקבלה קדושין מאחר דאי לא בדקו הוה חיישינן לקדושי שני כיון דלא ידעינן בברור שהביא סימנין וכשבודקין אותו ומוצאין לו סימנין אין חוששין כלל לקדושי שני וכמו שכתבו התוספות לדברי הרי"ף אי איפשר לומר כן דאם כן מאונין נמי משכחת לה בכי האי גוונא אם פשטה ידה וקבלה קדושין ואם מיאנה בלא בדיקה אף על גב דמספקי' שמא הביאה ולא אהני המיאון וצריכה גט מכל מקום איכא לספוקי נמי שמא לא הביאה והמיאון הוי מיאון מעליא ותפסי בה קדושי שני וצריכה גט ממנו וכי בדקינן לה ונמצאו לה שערות המיאון ודאי לא אהני ולא תפסי בה קדושי שני ושפיר שייך למימר עלה בודקין למאונין. אלא נראה ודאי דהרי"ף לא בעי למימר כלל דליכא נפקותא אלא בפשטה ידה וקבלה קדושין אחרי' אבל מהדר לאשכוחי נפקותא אפי' לקדושין ראשוני' והשתא בודקין לקדושין היכי משכחת לה הא לעולם חיישינן לשמא נשרו ובעיא גט לכן נר' דבודקין לקדושין אליבא דהרי"ף ז"ל משכחת לה בבת שנתקדש' על ידי אביה השתא בודקין דאי לא משכחינן לה סימנין מספיקא חיישינן לקדושי אביה ואי משכחינן בה לא חיישינן ואינה צריכה גט ומשכחת לה אפי' בבדיקה דאחר קדושין וכענין שכתבו התוספות ז"ל משום דאי משכחינן סימנין אפילו בתר הכי אמרינן דמעיקרא נמי בוגרת ולא תפסי בה קדושין וכדכתיבנא: איברא בכל זה אינו הכרח כלל אלא אם תמצי לומר דקטנה שנתקדשה וגדלה גדלי קדושיה עמה מדאורייתא על דרך שרצה מהרי"ק ז"ל ליחס להרי"ף ז"ל אבל כשתמצי לומר דקטנה שגדלה אין קדושיה אלא מדרבנן השאלה מעיקרא אין לה על מה שתסמוך די"ל דלעול' בודקין לקדושין נפקא מינה לפשטא ידה וקבלה קדושין מאחר דבלא בדיק' נהי דמספיקא דשמא הביא סימנין צריכ' ממנו גט מכל מקום לא מפקעינן קדושי שני דדילמא לא הביא אבל אם נבדק ומצאו לו סימנין מפקיעין קדושי' שני והאי גוונא לא שייכא כלל במיאון דכל שפשטה ידה וקבלה קדושין מאחר לא מפקעינן קדושיה אפילו מצאו לה סימנין כשמיאנה דמכל מקום אף על פי שגדלה והמיאון לא אהני אין קדושיה אלא מדרבנן וקדושין שני חלין בה ואם כן בדיקה זו למאי נפקא מינה אם למאן אם אין לה סימני' זה אי איפשר דחיישינן לנשרו ואם שנחוש למיאון אם לא מצאו לה לא נפקיע קדושי שני הא בלאו הכי אין מפקיעין אפי' לא מיאנה ולכן לא עלה לקושיא זו תרוץ אלא על ידי מה שתרץ הרי"ף דבלא בעל לא חיישי' לנשרו ואם לא מצאו לה סימנין ממאנת וכן צריך לומר על כרחין לדברי התוספו' שהם כותבין גבי בודקין לקדושין נפקותא דפשטה ידה ואפילו הכי גבי מאונין הוצרכו לחלק בין בעל ללא בעל והיינו משום דבודקין למאונין לא מיתרצ' בפשטה ידה וכדכתיבנ' ובלאו הכי ידעתי שאין הכרח כ"כ מכל מה שכתבתי על דברי הרי"ף. ויש לדוחה לדחות בטעמי' מתחלפים מ"מ דברי הרא"ש והתוס' ברור מללו דכל שנבדקיה אחר שהגיעו לכלל שנים ומוצאי' להם סימנין מחזיקין אותם בגדולי' בין לקולא בין לחומרא כיון שהם גדולים לפנינו ואפילו שמואל מודה בכי האי גונא כיון שהיא בוגרת לפנינו ואין לחלק במה שחלקנו לעיל דההיא דרב ושמואל דוקא מפני שראו בה כבר סימני נערות והכי מסתבר ודאי דמכל מקום מאי אהני סימני נערות לסימני בגרות קודם השלמת ששה חדשי' לגמרי אכתי מי יימר דמצפרא אתו אלא משום דיש בוגרת לפניך ואם כן כל שכן אחר שהגיעה לכלל שנים דאית לה חזקה שהביאה דכיון דבוגרת לפניך מוקמינן לה בחזקת שבאו. ונראה דבדיקה זו כשרה על ידי נשים ואף על פי שהיא להקל נאמנת אשה להקל במקום חזקה כסברת רוב הפוסקים שפסקו כרבי יהודה וכת"ק דאית להו חזקה דרבא כדאיתא פרק בא סימן ודלא כר"ש:
 
ואם נשים מעידות גם כן שראו לה סימנין קודם הקדושין יש לספק אי סמכינן עלייהו אי לא משום דטעמא דכל הבדיקות נבדקות על פי נשים אי דוקא הוי היכא דאיכא חזקה דרבא ומשום דאיכא חזקה הוא דנאמנות מהאי טעמא יש להאמינן גם כן במה שהן מעידות לשעבר כל שהעדות ההיא החזקה מסייעת אותה אבל מדברי קצת מן המפרשים נראה דלאו משום האי טעמא בלחוד הוא שהאמינו אותן אלא משום דהוי מלתא דעבידא לאגלויי ולפום האי טעמא יש לומר דעד כאן לא האמינו הנשים אלא כשהן מעידות באותו זמן וכדקתני בברית' דכל הנבדקות וכן היה מוסר לאמו וכו' משום דהוי גלוי מלתא בעלמא אבל היכא שהן מעידות על דבר עובר דליכא למיקם עלה דמלתא נראה דלא מהימני מיהו מדברי הרשב"ץ בתשובת דלעיל נראה שהן נאמנות אפי' על מה שעבר ואף על פי שיש לדון בזה ודאי מטעמא דכתיבנא מכל מקום זכינו לדין ממה נפשך דהא לא נמצא לפוסקים אחרים שיהיו מחמירים בסברא הזאת להצריך עדות על הבאת סימנין קודם הקדושין אלא כל שהיא בוגרת לפנינו עכשו מוקמינן לה בחזקת בוגרת כדכתיבי משם הרא"ש והתוספות והרשב"ץ הוא שהחמיר בזאת הסברא להצריך עדות למפרע והוא עצמו ס"ל דבעדות נשים סגי ונמצאת הבת הזאת מותרת להנשא לכל מי שתרצה ואנש לא ימחה בידה מן הצד הזה:
 
אבל מצד אחר אני חוכך בענין זה דדילמא יש יש /המלה יש השניה מיותרת/ לחוש לרצוי הבת ואף על גב דמסקנ' דגמ' פרק האיש מקדש דלא חיישינן אפילו לנתרצה האב וכל שכן לנתרצה הבן דאפילו למאן דאמר חוששי' שמא נתרצה האב שמא נתרצה הבן לא אמרינן מכל מקום מצאתי לבעל העיטור שכתב וז"ל והיכא דקדיש ראובן בתו בוגרת ולא שויתיה שליח וידיע מלתא דאבוה קדשה ושמעון שדר סבלונות לברתיה דראובן אף על גב דלית לאבוה רשותא לקדשה אי קבלתינהו לסבלונות איכא למיחש דילמא איצטבייא בהנהו קדושין וצרי' גט מספק ואף על גב דלענין ברא לא חיישינן לקדושי אביה בההוא עובדא דשתי חמרא בציפא דבכל עת שמא נתרצה הבן לא אמרינן היכא דאיכא למיחש אתתא בכל דהו ניחא לה ואפילו לא שדר סבלונות צריכה גט מספיקא והכי שדר גאון ע"כ והרא"ש ז"ל הזכיר דברי הרב אלה אגב גררא בא' מתשובותיו הן אמת שלא נמצא לשום א' מהפוסקים האחרים שיכתוב חלוק זה ומי שיעמוד על עיקר דברי הפוסקים בקטנה שנתקדשה שלא לדעת אביה דפסקינן בה דלא חיישינן לשמא נתרצה האב יראה שיש חולקי' בדינו של בעל העיטור שהרי הרי"ף והרמב"ם ז"ל ושאר מהגדולים שפסקו במסקנת הגמ' שם דמסיק דלא חיישינן לנתרצה האב דהיינו דאפילו התרצ' בפירוש לא חיישינן דרצוי דבתר הקדושין לא מהני למשוויינהו קדושין אין מקום לחלק בין בת לאב ולבן: איברא שהמרדכי כתב משם ראב"ה שדברי הרי"ף ז"ל אין נראה לו להעמיד אלא כשנתאכלו המעות אבל אם לא נתאכלו המעות אפי' רצוי דבתר הכי מהני ולכאורה נראה שרוצה לומר שזו סברת הרי"ף ואהא קאי תלמודא לדברי הרי"ף ז"ל ולפי זה נמצא שאף לדברי הרי"ף ז"ל איפשר לומר דחיישינן לשמא נתרצית הבת קודם הקידושין וכי האי גוונא רצוי מהני ולא עוד אלא שאדרבא נראה דאליבא דהרי"ף יש לנו להחמיר בנדון זה טפי משום דבשלמא אליבא דשאר מפרשי' שפי' דלמסקנ' דמסקי' דלא חיישינן דהא דרב ושמואל היינו לומר דמספקא אין לנו לחוש לנתרצה אלא אם כן שמענו וכדכתב רש"י ז"ל א"כ דרבינא מפקא שפיר מחשש שמא נתרצה ומחשש דילמ' ארצויי ארצי או שליח שווייה ומכל החששות אבל להרי"ף ז"ל דהא דמסקינן דלא חיישינן לדרב ושמואל היינו משום דאפילו התרצה דריצוי לא מהני אכתי לא מפקא דרבינא מחשש דנתרצה אלא ודאי חיישינן לנתרצה ולכל הני חששות והשתא אם כן איכא למיחש טפי לדילמא התרצית הבת קודם שנתאכלו גם איכא למיחש לדילמא שויתיה שליח דנראה ודאי דלא שייך גבי בת לומר לא חציפ' למשוייה לאבוה שליח דדוק' גבי בן שהוא מקדש אמרינן הכי אבל גבי בת המתקדשת לא ואדרבא סתם בנות הן מתקדשות ע"י אביהן ואף על פי שהר"ן ז"ל בסוף דבריו רוצה ליחס להרי"ף ז"ל סברת רש"י גם כן דמספקא לא חיישינן לנתרצה ולא לשליח שוייה אינו ברור כל כך ומתוך דברי הרא"ש ז"ל בתשוב' נר' שהוא מבין מדברי בעל העטור שכתבתי שהוא חושש באב המקדש בתו בוגרת דילמא שליח שויתיה שהביא דברי בעל העיטור אלה על שאלה שנשאלה ממנו על מה שנאמר שהרשב"א לא הורה להתיר לאב להיות שליח לקדש את בתו בשליחות המקדש והשיב הרא"ש ז"ל האלהים לא יכולתי למצא טעם וראיה לדבריו וכו' ואולי הוא כגוזר גזרה אטו בתו הקטנה שאם יעשה שליח לקבל קדושין לבתו הגדול' יאמרו שהיא מתקדשת בקבלתו בבתו הקטנה וגזרה חדשה היא זו לא מצינו דוגמתה בתלמוד ועל זה הביא דברי בעל העטור שכתבתי וכתב והנה מצאתי בספר העטור והיכא דקדיש ראובן בתו בוגרת עד הסוף וסיים עליה הרא"ש הרי מתוך תשובה זו למדת שהאב נעשה שליח לבתו הגדולה ויש לדקדק בדברי הרא"ש אלה דמאי מוכח מדברי בעל העטור נגד דברי הרשב"א דהא פשיטא דלעולם לא אמר הרשב"א שאין הקדושין חלין עד שיקשה לו מדברי העטור אלא אמר כי לא נכון לעשות כן מפני הגזרה שהוא מיחס לו או לאיזה טעם שיש לו ואם כן מאי קושיא מדברי העטור שהוא לא אמר אלא דחיישינן לקדושין וצריך לומר שהרא"ש מבין בדברי העטור שהוא חושש לדילמא שליח שויתיה ועל זה מקשה דאם איתא לדהרשב"א שהוא אסו' להתמנות שליח אין לנו לחוש כלל דעבדי אסורא וכי היכא דאמר בגמר' דמשום דלא חציף איניש לשויי לאבוה שליח לא חיישינן לשמא שליח שוייה וכיון דאשכחן להני רבוותא דחיישי להכי משמע דשפיר דמי למעבד הכי נראה א"כ שלדעת הרא"ש החשש הוא לדילמא שליח שויתיה ועם היות שאחר שבאנו לזה איפשר לאומר לומר שאפילו לחשש דדילמא נתרצית אח"כ מקשה הרא"ש דאם איתא דלאו שפיר דמי להתקדש הבת ע"י האב לא היינו חוששין אפילו לרצוי שאח"כ כיון שהדבר לא נעשה כהוגן וכל רצוי אפילו דבתר הכי לא מהני אלא מטעם דאמרינן הרי הוא כאלו מתחלה שויה שלוחו מ"מ פשט לשון הרא"ש שסיים מתוך תשובה זו למדנו שהאב נעשה שליח משמע דבשליחות ממש מיירי איברא שמדברי העטור שהוא נותן טעם דאתתא בכל דהו ניחא לה וממאי דמייתי עלה ההיא דנתרצה הבן משמע דברצוי דבכי האי גונא מיירי מ"מ איך שיהיה סברת בעל העטור בכלל איש לא יצילנה מידנו שחוששין לרצוי הבת טפי ועדין נשאר לבאר הך חששה דחיישינן לרצוי הבת באיזה גוונא היא אם דוקא בשידענו ששמעה ושתקה או אם אפי' לא ידענו ששמעה ושתקה חוששין לה שמא שמעה ושתקה והנה מדברי הרמב"ן ז"ל על ההיא דקטנה שנתקדש' שלא לדעת אביה משמע שדוקא כשראינו האב ששמע ושתק הוא דאמרינן דשתיקתו מוכחת שהתרצה הא כל שלא ראינו אותו שותק לא חיישינן וכן כתוב במרדכי משם קצת גדולים וכן נראה מסתמי דברי שאר הפוסקים מיהו הר"ן ז"ל כתב עלה וז"ל ומדאמרינן סתמא חיישינן שמא נתרצה האב משמע דבכל גוונא מיירי לא שנא אביה כאן לא שנא אם הוא במדינת הים ולא שמע כלל חיישינן אלא שי"ל דהיינו דוקא כל שלא ראינוהו מוחה אחר כך אבל כל שראינוהו עכשו מוחה לפנינו לא והכי מוכח מדאמרינן בגמרא עד שיבא אביה וימחה ולא אמרינן דמעיקרא התרצה והשתא הוא דהדר ביה אלא אם כן שמע ושתק קודם דאז אפילו הוא מוחה אחר כך מחאתו לא מהניא וממנה אתה למד ג"כ על רצוי הבת שחשש לו בעל העטור שלא חשש אלא כששמעה ושתקה הא מיחתה לא וכן צ"ל ע"כ דאם לא כן קדשה אביה בדרך וקדשה עצמה היא בעיר אמאי קאמר רב הרי היא בוגרת לפניך ולא חיישינן לקדושי האב משום דמצפרא נמי בוגרת היא אכתי ניחוש דילמא שליח שויתיה או שמעה ונתרצית ואף על גב שהיא אומרת עכשיו דלא נתרצית ולא שויתיה שליח אינה נאמנת בכך דדינו של בעל העטור נמי בכי האי גוונא הוא שהיא אומרת שלא נתרצתה מעולם אלא שאין שומעין לה ולא משמע כלל דהתם משום דכי קדשה אביה בדרך לא קדשה אלא בתורת קטנה ודאי ומשום הכי לא שייך למימר שמא נתרצית כ"ש דמאן לימא לן שאפילו קדשה בתורת קטנה והיא גדולה דלא תהוי רצויה לחול בה הקדושין אלא ודאי היינו טעמא דקדשה אביה בדרך שכיון שהיא קדשה עצמה בעיר והיא מוחה בקדושי אביה לא חיישי' שנתרצית וכן מוכיח הלשון עצמו של בעל העיטור שכתב והיכא דקדיש ראובן לבתו בוגר' ולא שויתיה שליח וידיע מלתא דאבוה קדשה וכו' אי קבלינהו לסבלונות איכא למיחש דילמא אצטבייא בהנהו קדושין וכו' נראה דמשום דקבלה הסבלונות דמוכח מלתא דהתרצית הוא דחיישינן לה ואף על פי שכותב לבסוף ואפילו לא שדר סבלונו' צריכה גט מספק היינו לומר דאפילו ליכא סבלונות מכל מקום משום דידיע מלתא דאבוה קדשה כדכתב בתחלת הלשון מוכח מלתא שנתרצית וכן מצאתי עוד בספר העיטור שמביא שם תשובה אחרת על ענין זה ויש בה הוכחה לזה וזה לשון התשובה מי שקדש בוגרת צריך שיתן לה הקדושין בעדי מסירה ואם לא מסר לה אלא לאבוה והבת מצויה לאותו מקום איכא למיחש בה דילמא מדעתא עבד או שמא נתרצית ואף על גב דלא מצי הבן לשווי' שליח לאביו וקיימא לן דאתתא בכל דהו ניחא לה וצריכ' גט מספק ויש לדקדק במה שהטיל תנאי דהבת מצויה באותו מקום דמשמע לכאורה דקאי אכל חששות שיש לחוש לזו למאי הלכתא נקטיה דבשלמא לענין חשש דמדעתא עבד איפשר לומר שדין הוא לומר שהבת מצויה באותו מקום דאם לא כן אין לחוש דמדעתא עבד ואף על גב דמכל מקום היה איפשר לומר דמקודם לכן הרבה גלתה דעתה לו ומדעתא עבד מ"מ לא חיישינן אבל לענין חשש דשמא נתרצי' דמשמע דהיינו שנתרצית אחר כך לא בנתרצית מקודם כההיא דארצויי ארצי דאם כן היינו מדעתה עבד דקאמר אם כן מאי נפקא מינה אם הבת מצויה באותו מקום אם לאו אם לא שנאמר דעל כרחין לא חייש אלא כשהבת מצויה באותו מקום ושמעה ושתקה ואומר אף על גב דהכא ליכא למיחש לשליח שווייה שהיה איפשר לחוש בה יותר מחשש שמא נתרצה אחר כך או ארצויי ארצי כדמשמע בגמרא. מכל מקום הכא איכא למיחש לרצוי משום דאתתא בכל דהו ניחא לה וקרוב הדבר שהיא מתרצית במה שעשה אביה שלא מדעתה או שהרצה בפניה ושתקה עוד כתוב שם בספר העיטור וז"ל איתמר קדשה אביה בדרך וקדשה עצמה בעיר כדכתיב בהלכות ואסיקנא דאתי ביומא דמישלם שית וכו' ובתשובה אחרת המקדש בוגרת שלא מדעתה חיישינן לקדושי אביה או לאו והשיב פלוגתא דרב ושמואל דקדשה אביה בדרך וקדשה עצמה בעיר וכו' ומסתברא דלא דמיא להא כלל דלא פליגי אלא בתוך ששה ולא לאחר ששה ואי ביומא דמישלם שית אי שתק' קדושין נינהו ואי מחתה היינו דרב דאמר הרי היא בוגרת לפניך גם דברי התשובה הזאת סובבים על מה שכתבתי דאי שתקה הוא דחיישינן ואי לא לא ופלוגתא דרב ושמואל במחתה שקדשה אביה בדרך והיא בעיר הא לאו הכי לא ואף על פי שלפי רוב הסברות וחלופי הפירושים אשר בסוגית קטנה שנתקדשה שלא לדעת האב ואף גם זאת דברי ר"ת דמייתי במרדכי כתב כפי פשטם דלא קאמר עולא דלא חיישינן לנתרצה אלא היכא דאיכא למימר דהאי דשתיק מרתח רתח וכל הסברות שם ישתנו הדיני' האלה כלם מכל מקום אין לנו לדון אלא כפי דברי הרב הזה המחדש החלוק הזה ואין לנו לצרף כל חומרי הסברות: מכל מקום הצד השוה שבכל התשובות האלה שהם חוששים לרצוי הבת כל שיש לתלות שנתרצית. אלא שעדיין נשאר לבאר אם נאמר דעד כאן לא חששו לזה אלא דוקא כשהבת נשתדכה מקודם לאיש ההוא מדעתה ואחר כך קבל אביה הקדושין הא לא נשתדכה לא חיישינן וכי היכי דבקטנה שנתקדש' שלא לדעת האב דמחמתה למדנו בבת מאן דחייש לשמא נתרצה האב לא חייש אלא דוקא בשדכו אליבא דעולא דאמר התם הכי והוא ששדכו וכותיה פסקו כל פוסקי הלכות ואף בבת כן ולא יהא טפל חמור מן העיקר או אם נאמר דהך סברא דמחמתה אתינן למיחש לזו שמתרצית דהיינו דאתתא בכל דהוא ניחא לה עדיפא טפי דאפילו בלא שדוכין מהניא וקצת יש לדקדק כן שהרי המחבר בא לחלק ולומר דאף על גב דבגמרא אמרינן דשמא נתרצה הבן לא אמרינן מ"מ הכא איכא למימר דאתתא בכל דהו ניחא לה: והשתא יש לדקדק דנהי דגבי בת נראה לו למחבר לחלק דלא נימא בה מאי דאתמר בגמרא דאפילו למאן דאמר חוששין שמא נתרצה האב שמא נתרצה הבן לא אמרינן מכל מקום יועיל החלוק הזה לדחות החלוק שמחלק הגמרא בין אב לבן ולומר דלא שנא שמא נתרצה האב לא שנא שמא נתרצת הבת והילכך למאן דחייש לנתרצה האב יחוש לנתרצת הבת ולא נימא דאפילו איהו לא חייש כדאמרינן בבן אבל אכתי מאן דלא חייש אפילו לרצוי האב לא חייש גם כן לרצוי הבת ולא סלקינן תרי דרגי ואם כן כיון דלא קימא לן כרב ושמואל דחיישי' לנתרצה האב אלא כעולא דאמר אפילו מאון אינה צריכה כמו שפסקו כל פוסקי הלכות כמעט והרב המחבר עצמו פסק שם כן דליתא לדרב ושמואל אין לנו לחוש בקדושי בוגרת כלום והיאך הרב פוסק בה דצריכא גט מספק אלא ודאי נראה דהך סברא דאתתא בכל דהו ניחא לה עדיפא טפי למיסק בה תרי דרגי דאפי' לעולא דלא חייש אפילו באב ואפילו בבת חיישינ' ועדיפא טפי מדרב ושמואל וכשהקשה ואמר ואף על גב דלענין בן לא חיישינן לקדושי האב כדאמרינן וכו' שמא נתרצה הבן לא אמרינן הכא וכו' הוא הדין דהוה מצי לאקשויי ולומר דאף על גב דלא קימא לן כרב ושמואל אלא דעדיפא מינה קפריך וכפי החלוק שחלק מתיישב הכל ואפילו תרצה לומר שעקר דין זה לא למדו בעל העיטור אלא מדברי הגאון ומביא דברי הגאון ככתבם וכלשונם והגאון פוסק כרב ושמואל כדכתב הרי"ף ז"ל שיש גאונים שפסקו כרב ושמואל מכל מקום המחבר שהוא פוסק דלא כרב ושמואל כדכתי' לא היה ראוי להביא הדברים כן אם לא שהוא סובר כן אלא ודאי ס"ל דהך סברא עדיפא טפי לחוש מחמתה אפי' לעולא ומעתה אף אנו נאמר דאהניא הך סברא לחוש מחמתה אפילו בלא שדכו: הכלל העולה מהדברים שאם זאת הבת ידוע לנו ששמעה שקדשה אביה ושתקה יש לנו לחוש שמא נתרצת הבת וצריכה גט ואם כששמעה מחתה לא חיישינן כלל ואף על פי שגבי קטנה יש מי שסובר שאפי' מת האב או הלך למדינת הים חיישינן לה משום דזכות הוא לו וזכין לאדם שלא בפניו או שיש לחוש דילמא מעיקרא שליח שוייה מכל מקום כל שהוא מוחה לבסוף לא אמרינן הכי והיכ' שהיא מוחה עכשו בפנינו ואנחנו לא נדע אם שמעה ושתקה עד עכשו אם לא מסתברא שאין חוששין לומר שמא שמעה ושתקה כבר ועכשו הוא דהדר' אלא אמרי' שמעולם לא שתקה ולא התרצה בדבר דאם לא כן היכי משכחת לה למחאה דלעולם יש לספק שמא קודם המחאה שמע ושתק אבל בהגהת מימון פרק ג' מהלכות אישות כתב ועוד יש מחלקים בין היכא שמיחה מיד ללא מיחה מיד דאז חיישינן שמא נתרצה האב ומשמע לכאורה שר"ל שכל היכא שהמחאה לא היתה מיד חיישינן לרצוי ואפי' לא ידענו ששמע מתחלה ושתק דאי כששמע ושתק אפילו מיחה מיד מאי הוי ואם הכוונה במ"ש בין מחה מיד ללא מחה מיד הוא לומר דמחה כששמע או לא מיחה כששמע אלא שתק ואחר כך מיחה לא היל"ל מיחה מיד ולא מיחה מיד אלא שתק או לא שתק. ועוד דאם כן צ"ל דפסיק כשמואל או דס"ל דשמואל אפילו במחה מיד וע"כ לא פליג עולא עליה אלא במיחה מיד אבל בלא מיחה מיד אפילו עולא חייש. ואיברא שהמעיין בהגהה זו במקומה מתחלתה לארכה ולרחבה יראה שיש לפרש בה כמה פנים וכמו שהארכתי בה בפסק אחר אבל מצאתי בתשוב' מהרר"י וייל סימן קי"ב שהביא ההגהה הזאת וכפי הנראה שם מתוך דבריו שהוא מפרשה כפי' א' דלעיל שכתב שם בדין איש אחד שהלך למרחקי' ועמדה בתו ונשאת וכשבא אביה היה מוחה וז"ל ועוד כיון שבשעת נשואיה לא היתה כי אם בת י' שנים וכאשר חזר האב כבר נתגדלה אם כן רבו הימים קוד' שחזר אי איפשר שלא שמע האב שנשאת בתו כל אותן הימי' וחיישי' דלמא נתרצה אף על גב דלא שמעינן שהתרצ' מכל מקום חיישי' וכענין זה איתא בהגהת מימון וז"ל ויש מחלקים בין היכא שמיחה מיד ללא מיחה מיד דחיישינן שמא נתרצה עכ"ל וגבי מחאה אמרינן פרק חזקת הבתים היכא דליכא חירום חברך חבר' אית ליה וכן גבי חזקה אפילו לאפוקי ממונא ע"כ ומדבריו נראה דכל שעבר זמן כדי שמיעה חיישינן ששמע ושתק אפי' הוה מוחה לפנינו אלא שעדין יש לדחות דשאני התם דההוא גברא לא היה אומר שמחה מעולם אלא היה טוען שלא שמע ובכל כי האי גוונא אנן סהדי דשמע דחברך חבר' אית ליה וכיון דמוקמינן ליה בחזקת שמע אמר' נמי שתק דהא איהו לא טעין שמיחה אבל כל שהיא באה ומוחה עכשו לפנינו ואומרת שמעולם לא התרצית איפשר שמאמינין לה ואף על גב שההגהה שממנה מביא הראיה אין משמעות פשטה כן והדבר מסופק בידו ובדבר שבערוה ראוי להחמיר ואף על פי שכתב הר"ן ז"ל בריש קדושין דכל ספק קדושין איפשר דלא בעיא גט אלא מדרבנן משום דמוקמינן לה בחזקת פנויה מכל מקום לא ברירא ליה לרב ועוד נ"ל דאשה זו שאנו דנין עליה כיון שנתקדשה לאחר והרי היא מקודשת לפנינו אין דנין אפילו על הקדושין הראשונים חזקת פנויה כיון שסוף סוף היא מקודשת וכיוצא לזה כתבו התוספות פרק עשרה יוחסין גבי קדשה אביה בדרך וקדשה עצמה בעיר דנקט בכה"ג ולא נקט קדשה אביה בדרך בלבד משום דאם כן לא הוה חייש שמואל דמוקמינן לה בחזקת פנויה אבל משום דקדש' עצמ' בעיר והיא מקודשת לפנינו לא מוקי לה אפילו בזמן קדושין ראשונים בחזקת פנויה וה"נ דכותה: ומכל מקום לפי דעת הרמב"ם והראב"ד והרמב"ן ז"ל בענין הספקות בכלל שאין אסורם אלא מדרבנן יש להחליש כח חומרת הענין קצת וכל שכן שאין עיקרו מן הודאי אלא מן הספק דחוששין שמא נתרצה אף על פי שמשפט הבנות בזמן הזה להתרצות ודאי במעשה אביהן ולכן איני מורה בה לא אסור ולא התר עד אבא אל מקדשי מורי התורה ואעמוד על דעתם ואעשה כן גם אני. ומפני שקבלה קדושין מאחר אין להקל כלל מדרב הונא דאשת איש שפשטה ידה וקבלה קדושין מאחר בפני בעלה חדא דלא היתה בעיר המקדש: ועוד דלא שייך הכא דרב הונא כלל דהכא היא אינה סוברת שחלה בה קדושי הראשון והיא טועה בענין וכמו שכתבו הראשונים ז"ל בכיוצא בזה הילכך המקדש הראשון יתן לה גט כיון שאינו יכול לישאנה גזרה שמא יאמרו ותשאר עם השני. והנראה לע"ד כתבתי מעפר דל.
 
אליהו ן' חיים:
שו"ת ראנ"ח סימן י
 
+כ"ה גם בדפוס הראשון, אחרי שאלה ח' באה שאל' י'.+ שאלה ת"ח שלח סבלונות כמנהג עיר קושטאנטינה למינקת חבירו בחושבו שאין אסור בדבר יען ראה בס' שלחן ערוך שהיה כותב ואם קדש מינקת חבירו אין כופין אותו להוציא ולא יכנוס והבין מסתם הדברים שאין קפידא בדבר כל כך ועל פי זה שלח הסבלונות ולגדור בעדו יותר קבל עליו נזירות שמשון גם כן שלא יקרב אל פתח ביתה יורונו המורים כדת מה לעשות:
 
תשובה בפרק החולץ תניא לא ישא אדם מעוברת חבירו ומניק' חבירו ואם נשא יוציא ובגמרא אומ' לדברי חכמים יוציא בגט ובענין כזה אתמר לענין הבחנה כל הנשים שמתו בעליהן או גרשון לא יתארסו ולא ינשאו עד שיעברו תשעים יום ואמרי' עלה קדש בתוך ג' וברח פליגי בה רב אחא ורפרם רב אחא אמר משמתינן ליה ורפרם אמר ערוקיה מסתייה: ורוב המפרשים השוו המדות בשתי דינין הללו וסוברי' דכי היכי דבנושא מינקת חבירו אמרינן ואם נשא' יוציא והיינו יוציא בגט כדאמרינן בגמרי' ה"נ בנושא תוך ג' יוציא בגט והיינו דאמרינן בקדש תוך שלשה וברח דמשמתינן ליה או ערוקיה מסתייה דמר סבר דמשמתינן ליה כדי שיוציא ומר סבר דערוקיה מסתייה ואין צורך לנדות כדי להוציא אלא שיש בזה קצת חלוק בין המפרשים אי ערוקיה מסתייה הוא דוקא בקדש ולא כנס או אפילו בכנס וקדש לא דוקא כמו שכתב הנימוקי: וכי היכי דאמרינן בקדש תוך ג' דמשמתינן ליה או דערוקיה מסתייה למר כדאית ליה ולמר כדאית ליה ה"נ במקדש מינקת חבירו דמשמתינן ליה שיוציא ואם ברח ערוקיה מסתייה זו היא שיטת רוב המפרשים והכלל העולה מדבריהם איש על מקומו אעפ"י שבפרטי דבריהם מקומות של דקדוק לא נפקא מיניהו מידי לענין דינא:
 
והרמב"ם ז"ל רוח אחרת אתו שהוא סובר שלא אמרו ואם נשא יוציא בגט אלא לענין מינקת ומעוברת אבל לענין תוך ג' ליכא הוצאה בגט אלא הפרשה בעלמא וסובר דמשמתינן ליה או דערוקיה מסתייה דאמרי' גבי הבחנה אין הנדוי כדי להוציא שאינו זקוק להוציא אלא משמתינן ליה משום דעבר אאסורא דרבנן אבל נדוי כדי להוציא לא כיון שאינו זקוק להוציא ואפשר דאפילו בכונס מינקת דלדברי חכמים יוציא בגט היינו דאמ' ליה שיוציא אבל לא משמתינן ליה שיוציא דכי היכי דכפייה בשוטים לא משום דאין מעשין אלא לפסולות כדכתבו המפרשים ה"נ נדוי חשיב ככפייה ומשום שעבר נמי אאסורא דרבנן אפשר דלא משמתינן ליה ואף על גב דבמקדש תוך ג' חדשים משמתינן ליה התם כיון דלא מפקינן לה משמתינן ליה על דעבר אסור' אבל הכא כיון דמפקינן לה מיניה לא משמתינן ליה. עוד סובר הרמב"ם שלא אמרו עבר ונשא יוציא בגט לדברי חכמים אלא דוקא בנשא אבל בקדש אין מוציאין אותה וקדש דמינקת כקדש או נשא בתוך ג' חדשים דלא מפקינן לה מיניה ולענין נדוי לא אתפרש בדברי הרמב"ם כאן אי מנדין אי לא אבל יש ללמוד דמנדין מדין מקדש תוך תשעים יום דמשמתינן ליה לדעת הרמב"ם משום דעבר אדרבנן אף על גב דאין הנדוי כדי להוציא דאינו זקוק להוציא וה"נ דכותה היא וכ"ש הוא דמשמע דאסור מינקת חמיר טפי מאסור ג' דאלו בתוך ג' אינו זקוק להוציא לדעת הרמב"ם אפילו בנשא ומינקת אם נשא יוציא ואף על גב דמדיוקא דדייק הרמב"ם דבקדש מניקת /מינקת/ אינו זקוק להוציא משום דלא קתני אלא ואם נשא יוציא ולא קתני אם קדש יוציא כמו שכתב הרב המגיד ה"נ בלכתחלה לא קתני אלא לא ישא אדם מעוברת חבירו ומינקת חבירו והא' /והאי/ לא ישא לאו דוקא אלא לקדש נמי אסור והכי תניא נמי בהדיא בבריתא שרצו המפרשי' לדקדק מינה דבקדש אינו מוציא מדתניא לא תארס ולא תנשא ואם מוציא מן הארוסין מאי בעיא גביה בנשואין והוצרכו החולקים לתרץ ולהפך הבריתא מכל מקום הא קתני בהדיא לא תארס ולא תנשא וכן הרמב"ם ז"ל כתב בפירו' אסור לארס ולישא מניקת חבירו וכיון דאיכא אסור אפילו בקדושי מניקת מנדין עליו כמו בקדושין תוך תשעים וכן כתב הריב"ש ז"ל בפירוש ואפשר היה לומר דלדעת הרמב"ם ז"ל שהנדוי הוא משום שעבר אאסורא דרבנן אפי' הוציא לא מפטר מהנדוי כיון דכבר עבד אסור' וכענין שכת' התוס' ביבמות במי שחייב נדוי משו' אסו' כגון מזכיר ש"ש לבטלה או אסור אחר דאפי' עשה תשובה לא מפטר מהנדוי אעפ"י שיש לחלק בין עשה תשובה למוציא דמתקן את אשר עותו מיהו אין נר' להחמיר כ"כ בנדוי זה כיון דאמרינן דאי ערק ערוקי מסתייה והוי לדעת הרמב"ם דבריחתו מצלת אותו מן הנדוי ולענין הדין הר"ן ז"ל בתשובה ס"ג כת' שיש לסמוך בזה על דברי הרמב"ם ז"ל אבל בסי' י"ב כתב אבל היכא דקדיש בלחוד אי אמרי' יוציא בגט או לאו דבר זה דקדקו עליו בתוספות והעלו דאפילו דקדיש בלחוד יוציא בגט כדברי הגאון ז"ל ויש לישב דבריו וק"ל והר"י בתרומת הדשן כתב סברא זו ג"כ דלא אמרינן יוציא אלא בנשא אבל בקדש לא משם א"ז אלא דלבסוף כתב דלא קי"ל הכי דבשאלתות דרב אחא /אחאי/ פליג עליה בהא כמו שכתבו התוס' ולא עוד אלא דלא חשיב ליה לסבר' דאור זרוע למשווייה שוגג מאן דסמך אההיא סברא כההיא דאמרינן בגמרא כי איכא תנא למיסמך עליה דלא קנסינן וכמו שכתב שם אחר שכתב דלא קי"ל כההיא דאור זרוע דדוקא נשא אבל קדש לא ס"ל ואפשר דמשום ה"נ לא מקילינן באידך דא"ז אם ינשא בשוגג להתיר לו בהפרשה בעלמא ונראה דמדלא אהני לן סברת א"ז למישווייה שוגג כי איכא תנא למסמך עלויה שהוא מסופק דהלכתא כותיה אלא חשיב כפשיטא לן דאין הלכה כותיה והסומך עליו הוי כמזיד אבל הריב"ש בסימן ר"ס הורה לענין מעשה שיש לסמוך בזה על דברי הרמב"ם ז"ל כיון /דמידי/ דמדי דרבנן הו' ובלאו הכי נראה דעדיף טפי לסמוך על דברי הרמב"ם דאם באנו להחמיר כדברי הראב"ד ז"ל לנדות להוציא כיון דלדעת הרמב"ם ז"ל מן הדין אינו זקוק להוציא אפשר דאם כפינן ליה על ידי נדוי להוציא הוי כפייה שלא כדין לדעת הרמב"ם ואין גטן מועיל אם תבא להנשא לאחר ולפי זה בנדון שלנו אם באנו להחמיר כדברי הראב"ד ז"ל ושאר הפוסקים צריך להוציא בגט ואפי' באנו לסמוך על דברי הרמב"ם מ"מ זקוק לנדוי ובדברי הרמב"ם ז"ל מקום עיון שכתב אחר דין נושא מינקת חבירו שמוציאין הימנו בגט נשא וברח ואחר כך בא וישב עם אשתו אין בכך כלום דכת' עליו הרב המגיד וכפי דברי הראב"ד ז"ל שאמ' למעלה דבכונס תוך ג' אפילו ברח כופין אותו להוציא כל שכן שכופין אותו להוציא אבל רבינו סובר דבכל גונא ערוקיה מסתייה ויש להבין מה כונת הרמב"ם ז"ל בדין זה מה אתא לאשמעינן וכי תימא משום דרבנן פליגי עם רבי מאיר דקאמר ואם נשא יוציא ולא יחזיר עולמית ורבנן סברי יוציא וכשיגיע זמנו לכנוס יכנוס ורצה לפסוק הלכה כרבנן אם כן אמאי נקט לה בברח לא היל"ל אלא ואם נשא יוציא וכשיגיע הזמן לכנוס יכנוס: ועוד דדין זה כבר כתבו קודם זה ואם היה ישראל יחזירנה לו אחר כ"ד חדש: גם בדברי הרב המגיד בדין שמביא מכ"ש צריך להבין ואם לאו סיום דברי הרמב"ם שכתב ואחר זמן בא וישב עם אשתו אין בכך כלום ולא היה כותב אלא נשא וברח אין בכך כלום היינו יכולים לפרש דברי הרמב"ם ז"ל כפשטם שכמו דבקדש תוך ג' אמרינן דאי ערק ערוקיה מסתייה הוא הדין נמי בנשא מינקת שכופין אותו להוציא ואי ערק ערוקיה מסתייה שלא להוציא ואע"ג דלשיטת הרמב"ם ערוקיה מסתייה דאמרינן לא נאמר אלא לענין להצילו מהנדוי ולא לפוטרו מן הגרושין דבנושא תוך ג' לשיטת הרמב"ם ז"ל אינו זקוק להוציא אלא דמנדין אותו משום דעבר אאסורא דרבנן. ואי ערק ערוקיה מסתייה להצילו מהנדוי סובר הרמב"ם ז"ל דהכי נמי במקו' שזקוק להוציא כגון בנשא מינקת דאי ערק ערוקי' מסתייה שלא להזקיקו גרושין ועל זה כותב הרב המגיד גם כן דלדעת הראב"ד שסובר דבגט תוך ג' דלדעתו הוא צריך להוצי' ואי ערק ערוקיה לא מסתייה שלא להזקיקו גרושין כמו שכתב למעלה לפי זה כ"ש בנושא מינקת דחמירא טפי דאי כנס וברח לא מסתיי' ערוקיה שלא להזקיקו להוציא ודברים ברורים הם. אבל במה שכתב הרמב"ם ז"ל ואחר זמן בא וישב עם אשתו אין בכך כלום נרא' שרוח אחרת אתו ולא בא להודיע על זמן הבריחה דערוקיה מסתייה לענין זקיקתו להוציא שסובר דאפילו אם לענין הנדוי הוה שייך לומר דאי ברח ערוקיה מסתייה אפילו לזמן הבריחה שלא ינדוהו שלא בפניו ואי נמי בא בתוך הזמן כיון שנתבייש מהחכמים וברח נפטר מהנדוי כמו שכתב הרא"ש ז"ל בתשוב' לענין הגרושין לא שייך לומר ערוקיה מסתייה לזמן הבריחה שכיון שאין כאן לא שייך לומ' ביה שכופין אותו להוציא. ואי נמי בא במקום שכופין אותו להוציא לא הועיל לה הבריח' ואם באנו לו' בנשא שזקוק להוציא ואם ברח ערוקיה מסתייה אינו אלא לענין שאם לאחר הזמן חזר וישב עם אשתו אין בכך כלום ולפי זה צריך להבין במה שכתב הרב המגיד שלפי דעת הראב"ד שכת' למעלה שכשכנס כופין אותו להוציא כל שכן הכא וכו': ולכאורה נראה מדבריו שהוא מפרש מה שכתב הרמב"ם ואחר הזמן בא וישב עם אשתו וכו' אחר זמן הוא בתוך כ"ד חדש שכת' על דברי הרמב"ם שלפי דעת הראב"ד שכתב למעלה וכו' כ"ש הכא והוא מבואר שהראב"ד ז"ל לא אמר שכופין אותו להוציא ולא מסתייה ערוקיה אלא בכונס תוך הזמן ואין ללמוד הימנו כ"ש בבא אחר הזמן וישב עם אשתו שכופין אותו להוציא אלא נראה שהוא ז"ל מפרש לדברי הרמב"ם ז"ל שאפי' בתוך הזמן בא וישב עם אשתו אין כופין אותו להוציא וכי האי גוונא הוי כ"ש לדעת הראב"ד מהדין שכתב למעלה אלא שדוחק לומר כן שאפילו בתוך הזמן ישב עם אשתו אין בכך כלום. ואפשר היה לומר דכלפי מה שכתב הראב"ד ז"ל ונראה לי שמפריש אותה אחר צ' כימים שעמד עמה בתוך צ' דאל"כ מה הפסיד כשבעל באסור ולכאורה נראה דאפילו בברח אומר הראב"ד ז"ל דין זה וכלפי זה כותב הרב המגיד דכשנש' וברח ואח' הזמן בא וישב עם אשתו הוי כ"ש שכופי' אותו להוציא ואע"ג דהראב"ד על דין שאחר הזמן לא כתב אלא הפרשה בעלמא על כרחין הוצאה בגט נמי עבדינן אם לא גירש קודם דהא הוקשה לו ממתניתין דהכונס את יבמתו ונמצאת מעוברת וילדה ולד שאינו של קימא יקיים ולא קתני יגרש ותרץ מפני שהיא יבמה ואם יתן לה גט תאסר עליו ומה שהוקש' לו ממתני' דילדה ולד שאינו של קיימא יקיים ע"כ לא הוי אלא על הדין שכת' דאפי' אחר הזמן מפרישין אותו כימי שנהג בו התר דאלו אהפרש' דתוך זמן ליכא לאקשויי וילדה ולד שאינו של קימא יקיים אלא אהפרשה דאחר הזמן הוא דקשיא ליה ומשמע דאפילו לגרש נמי קאמר ואלא מיהו לעולם צריך לומר דיש חלוק בין הפרשה דאחר הזמן להפרשה בתוך הזמן שהרי כותב הראב"ד דאף על גב דהיה ראוי לגרש משום תקנתא שלא תאסר עליו אינו ראוי לגרש וזה נר' שלא כדברי הגמ' דאמ' דנשא מינקת חבירו יוציא בגט ואפי' הו' כהן ולא חיישי' לתקנת' דידיה וצ"ל דבמנק' שהגרושין הם כדי להפריש מהאסו' משום דעבר אדרבנן דבא על יבמתו תוך ג' חדשי' היה ראוי שיוצי' כימי שנהג בהם התר חיישי' לתקנת' דידי' ולא יגרש ומעתה נאמר דדברי הרמב"ם לא אתו לאפוקי מדין זה דאחר הזמן אלא לאפוקי דינו של הראב"ד ממש שלא ננהוג אסור כימים שנהג בהם התר אין נרא' כן מסתמן של דברים וסברא זו לא עלתה על דעתו של הרמב"ם שיצטרך לאפוקי מינה אבל נראה מפני שכשנשא אמרינן יוציא בגט וכל שהוציא בתוך הזמן וקיים גזרת חכמים ודאי אחר הזמן יושב עם אשתו אבל אם ברח ולא קיים גזרת חכמי' להוציא היה אפש' לו' שאפי' בא אחר הזמן אינו יושב עם אשתו כיון שלא קיים גזרת חכמים להוציא על זה כתב הרמב"ם הרי זה יושב עם אשתו ואין בכך כלו' ועוד אפשר לומר דלפי שיטתו של הרמב"ם שכתב בדין ג' חדשים דאם ברח ערוקיה מסתיי' להציל מהנדוי כתב שבדין המנקת גם כן כן הוא שאפילו בנשא וברח ערוקיה מסתייה להצילו מהנדוי וכשבא אחר זמן יושב עם אשתו ואין בכך כלום ודברי הריב"ש ז"ל צריכים עיון שכתב דהרמב"ם ז"ל מפרש דהנדוי הוא משום דעבר אאסור דרבנן מפני שדעתו ז"ל שאם היה הדין לכופו להוציא לא היו אומ' בגמ' בארס תוך ג' וברח ערוקי מסתיה אבל היה לנו לנדותו עד שיגר' שהרי אפי' בנוש' מינק' שכופין אותו להוציא כדאמר בגמ' בהדי' כותב הרמב"ם ז"ל שאם נשא וברח ואח"כ בא וישב עם אשתו אין בכך כלום ולא מבעי אם כוונת הרמב"ם בזה הוא לומר שע"י הבריחה אין כופין אותו להוציא כמו שנרא' לכאור' מדברי הרב המגי' כמו שכתבנו לעי' בא' מהפירושי' אלא אפי' כשנאמר דכוונת הרמב"ם היא לומר מה שסיים שאם בא אחר הזמן וישב עם אשתו אין בכך כלום מ"מ מכלל דבריו שמעינן שאין כופין אותו להוציא בזמן הבריח' שלא כדברי הריב"ש שאומר שדעת הרמב"ם ז"ל שאם היו כופין אותו להוציא לא הוה אמרינן ערוקיה מסתייה ואלא /אלא/ מיהו אם נפרש בדברי הרמב"ם שהוא סובר דערוקיה מסתייה דשלשה חדשים דאינו זקוק להוציא הוא להנצל מן הנדוי ואפי' חזר ובא תוך ג' חדשי' הוא פטו' כיון דהתבייש מהחכמים וברח וכענין שכתב הרא"ש וגבי נשא מינקת שהוא זקוק להוציא לא שייך לומר ערוקיה מסתייה לענין שאם חזר ובא תוך הזמן שלא יהיה זקוק להוציא ולעולם צריך להוציא וכיון שמוציא אין בו דין נדוי אבל אם בא לאחר הזמן ערוקיה מסתייה להפטר מן הנדוי של עבירת אסור כיון שברח נמצאו דברי הרמב"ם מכוונים במה שכת' בדין זה שכתב ברח ואח"כ בא וישב עם אשתו אין בכך כלום ולמד הרב דין זה מינקת מדין ג' חדשי' ועפ"י הדברים האלה יתכונו דברי הריב"ש ג"כ שכת' דסבירא ליה להרמב"ם דאם היה הדין לכופו להוציא לא הוה אמרינן דערוקה /דערוקיה/ מסתייה: עוד יש כאן דעת אחרת שכתבו התוספות פרק החולץ גבי הא דאמר תלמודא דיוציא היינו בגט מדקתני יוציא ולא קתני יפריש כתב שם וז"ל והא דתני בסוטה גבי מעוברת חברו ומינק' חבירו יכול הוא להפריש' ולהחזיר' לאחר זמן לשון הפרשה משמע הכי ומשמע הכי אבל יוציא לא משמע אלא בגט א"נ התם שקנא לה ונסתרה לא חיישינן שיבא עליה כיון דאסיר ליה מדאורייתא ולא בעיא גט: וה"ר יוסף מאורליינש הורה מטעם זה בא' שקדש מינקת חבירו שלא להצריך גט אלא הפרשה בעלמא אפילו לר"מ כיון דבלאו הכי אסירא ליה דכלה בלא ברכה אסורה לבעלה כנדה ודוקא בנשא הוא דאמרינן הכא דבעיא גטא ואע"ג דבקדש תוך ג' וברח דאי לאו דערוקי מסתייה היה צריך ליתן גט במעוברת ומינקת חבירו לא החמירו ואין נראה דמאי חומר דכלה בלא ברכה ממינקת חבירו דתרוייהו מדרבנן וקצת היה מדקדק ר"י וכו': והרא"ש ג"כ בפסקיו הביא דברי הר' יוסף האלה והחולקי' עליו והנה לדעת הר' יוסף בקדושי מינקת בלא נשואין אין כופין להוציא ואע"ג דבקדש בתוך צ' סבירא ליה דמוציאין בההיא החמירו ולא במינקת והשתא לסברת הר' יוסף זו בקדש לא אמרי' יוציא דלענין זה ודאי עבדינן כותיה כיון דהרמב"ם ז"ל ג"כ ס"ל הכי ואלא מיהו לא מטעם א' אמרו להרמב"ם ליכא הוצאה אלא בכינס מינקת אבל כל הני אחריני כגון מקדש מינקת או קדש או כונס תוך ג' ליכא הוצאה כלל ומ"מ יש כאן מקו' חקירה לדעת הה"ר יוסף במקדש דאע"ג דאין מוציאין אם זקוק הוא לבריחה או לנדוי כדאשכחן במקדש תוך צ' ואפי' הוה ס"ל להה"ר יוסף בנדוי דמקדש תוך צ' הוי משום דעבר אאסורא דרבנן והכא נמי ודאי איכא אסור' כדקתני לא תארס ולא תנשא מ"מ היה מקום לומר דכיון דלא אשכחן בגמרא נדוי אהא אלא במקדש תוך צ' י"ל דעד כאן לא החמירו אלא במקדש תוך צ' דחמירא אבל במקדש מינקת לא ואע"ג דעבר אאסור' דרבנן אינו חמור כ"כ וכ"ש שהה"ר יוסף בענין הנדוי אין לו סברת הרמב"ם דהוי משום דעבר אאסור דרבנן אלא דמנדין אותו כדי להוציא והיינו במקום שהוא זקוק להוציא שהרי כתב ואע"ג דבקדש תוך ג' וברח אי לאו דערוקיה מסתייה צריך ליתן גט וכו' נראה שהוא סבור דמאי דאמרי' דמשמתינן ליה או דערוקיה מסתייה היינו כדי שיוציא כשיטת שאר המפרשים ובקדש דאינו זקוק להוציא אין לנו להזקיק נדוי והא ליכא למימ' דאע"ג דלסבר' הסוברי' דנדוי הוא כדי להוציא מ"מ סוברים דזקוק הוא לנדוי משום דעבר אאסורא דרבנן דזו מנין לנו כיון שלא מצינו להם שיאמרו כן בהדיא ומסברא לא הוה אמרינן שיש לאלה נדוי משום דעברי' אאסור' דרבנן אלא מסברת הרמב"ם שאינו מזקיק הוצאה בצ' יום ומפר' דמשמתינן ליה דקאמ' תלמודא היינו משום דעבר אאסורא דרבנן לפי שיטה זו הוא דיצא לנו נדוי זה אבל כל מי שמפרש טעם הנדוי כדי שיוציא אין לנו נדוי משום דעבר אאסורא דרבנן וכל שאינו זקוק להוציא אין כאן כלום ואע"ג דה"ר יוסף יחיד הוא בסברא זו מ"מ התוספות לא דחו דבריו לגמרי וקצת ראיה רצו להביא לדבריו ג"כ ובמדי דרבנן יש לסמוך עליו עוד נראה דבנדון שבא עליו השאלה שהמק' קבל עליו נדוי וחרם נזירות שמשון ושבוע' שלא יקרב אל פתח בית מקודשת גם לדעת התוספות לא החמירו במקדש שהרי לא חלקו על ה"ר יוסף אלא על מה שרצה לומר דמשום אסורא דכלה בלא ברכה אסורה לבעלה כנדה שהקשו עליו דכיון דתרויהו אסורא דרבנן מה לי הא מה לי הא אבל כל שיש שם אסור חמור יותר מודים הם דלא חיישינן שיבא עליה דמשום האי טעמא הוא דאינו זקוק להוציא במינקת שקינא לה ולא הזכירו התוספות כלל חלוק בסוטה משום ששונא אותה דאעפ"י שאחרי' חלקו בההיא דסוט' בטעם זה וכן לפי תרוץ ראשון שבתוס' שיוציא לא משמע אלא בגט והפרשה משמע הכי ומשמע הכי אין ראיה לנדון שלנו ואפי' ע"י קבלת נזירו' מ"מ כפי התירוץ הב' וכפי מה שדחו דברי הר' יוסף בנדון זה ע"י קבל' נזירו' יש להקל ואע"ג דמ"מ אפי' כפי הוראת הר' יוסף וההי' דסוט' נהי דזכינו לדין לענין הוצאה מ"מ הפרש' מיהא בעיא ומידי צורך הפרשה לא נפיק ואפילו במקום דליכא אלא הפרשה בעלמא איכא נדוי עובר אסורא דרבנן דלהרמב"ם דמוקי האי נדוי משום עבירת אסו' דרבנן במקו' דליכא הוצאה בגט אלא הפרשה בעלמא אתמר דלדידיה במקדש או כונס תוך צ' יום דעלה אתמר דין הנדוי ליכא אלא הפרשה בעלמא מ"מ כבר כתבנו דלסברת הר' יוסף לא מצינו נדוי בדבר אפילו בכל מקדש דעלמא וכ"ש שיש לנו לומר כן במקדש דלא שייך ביה חשש כ"כ ואינו זקוק להוצאה כלל הכלל העולה בנ"ד אף כשלא נחמיר עליו להוציא כדברי המחמירים ונסמוך על דברי הרמב"ם שאין בקדושין דין יוציא בגט מ"מ אפילו לדעת הרמב"ם מנדין אותו וכדכתב הריב"ש ז"ל בפירוש וכדכתיבנ' לעיל ובנדון זה מנדין אותו ג"כ ממה נפשך אלא שיש לאומר לומ' דאדרב' זיל לאידך גיסא דנדוי דכדי להוציא לדעת האומרים כן ונדוי משום דעבר אאסורא דרבנן לאו חדא מלתא היא דנדוי דכדי להוציא היינו תורת נדוי שגוזרין עליו לעשות כן מה שאומרים לו ונדוי משום דעבר הוא דמוקמי' ליה בארור על דעבר על דברי חכמים אפי' חזר ואפילו תקן כבר חל עליו נדוי על מה שעבר והשתא יש לאומר לומר שאם באנו לכוף או לנדות להוציא אינה תורה לדעת הרמב"ם ואם באנו לנדות נדוי עובר אסורא אינה תורה לדעת הראב"ד ז"ל ולא שייך לומר בזה ההיא דפ"ק דערובין ופרק אלו טרפות דלעולם הלכה כב"ה והרוצה לעשות כדברי ב"ש עושה כקולי זה וכקולי זה רשע כחומרי זה וחומרי זה עליו הכתוב אומר הכסיל בחשך הולך כיון דהכא אף כדכתי' שני ענינים חלוקים הם ולמר לא שייך נדוי דעביר' אלא דהוצאה ולמר לא שייך נדוי דהוצא' אלא דעביר' ואנחנו לא נדע מה נעש' ונמצ' פטור משניהם ולא דמי לההיא דאמרינן בפסחים טעון הסיבה דכסי אמרי לה קמאי ואמרי לה בתראי הלכך כלהו צריכין הסיבה וכתב הר"ן ז"ל דאם לא כן נמצא פוטרו בשניהם כיון דמדי דרבנן הוא הלכך עבדינן ככלהו שאני התם דאין שום קפידא אם נעשה הסיבה בכלם ואין בו טורח כ"כ אבל לנדות או להוציא זיל הכא קמדחי לה וזיל הכא קמדחי לה אלא דאעקרא דדינא יש לגמגם דלאו שני ענינים חלוקים הם והכל הולך אל מקום א' וק"ל ועוד שקשה הדבר לומר כן שא"כ נמצאת תקנת חכמים נעקרת לגמרי וכמו שהשיבו הפוסקים לכיוצא בזה בכמה דינים שהיה אפשר לחלק כדי להתיר דוק ותשכח: עוד יש כאן מקום עיון מהטעם שכות' /שכת'/ מהריז"ל בת"ה משם (אז"ל) [א"ז] לפטור את השוגגין דאף על גב דכל מאי דשקיל וטרי התם אינו אלא לענין הוצאה והכא כבר הראנו לדעת דלא נחמיר להוציא מ"מ אם נאמר שהוא שוגג אף אנו נאמר שפטור מהנדוי כיון שהוא שוגג אלא שצריך לדקדק אי האי גברא חשיב שוגג מפני שסמך על פשט דברי שלחן ערוך שממנו תורה יוצאה או דחשיב מזיד שלא חשש לראות הדב' במקומו ולא שת לבו לחלק בין הוצאה לנדוי ואף לפי לשון שלחן ערוך הי"ל להבין דלכתחלה מיהא אסור אף על גב שחשב שלא ידע שיש בו נדוי וחשב ג"כ דע"י מה שהדיר עצמו נסתלק האסור לא הי"ל לסמוך על חלוקים אלו ות"ח שגגות נעשות להם כזדונו' עוד מטעם אחר יש מקום לצדד לפטרו מהנדוי משום דלא קדש קדושין ממש אלא סבלונות כמנהג המדינה ואף על גב דבמדינה חוששין לסבלונות מ"מ לא חשיבי כמו קדושין ממש ולא הוו בכלל אסור לא תארס שגזרו חכמים וכדאמרינן לענין שדוכין דשרי ולאו למימרא ח"ו דלכתחלה או אפילו בדיעבד לא נחוש לנותן סבלונו' תוך ג' חדשים או למינקת תוך כ"ד חדש ונמצא שבמדינה שאינם נוהגים לקדש ממש בכל אירוסיהם אין מקום לגזרות חכמים במינקת ובהבחנה ח"ו לא אמרינן הכי וישתקע הדבר ולא יאמר אלא דגבי נדון זה דאיכא הני אחריני דכתבינן שלא להזקיק הוצאה ולפטור מהנדוי אפשר להיות סניף טעם זה גם כן עמהם ויש לנו לצדד בטעמי התר אף לפטור מהנדוי משום דיש לנו לחוש ג"כ שלא לנדות בכדי ואסורא רבה איכא נמי בהכי דנראה דכל שיש ספק בחיוב הנדוי מספיקא לא מנדינן דהוי ספק אסור תורה ולאו דמקלל את חבירו וכענין שכתבו בתוספות פרק אלו מגלחין גבי מנודה מהו שינהיג נדויו ברגל שהקשו הא ליכא אלא עשה ואין עשה דוחה עשה ולא תעשה ואפילו עשה ליכא אלא עזרא גזר כדלקמן ותרצו דהא לאו קושיא היא דהא נדוי דחי לאו דמקלל את חבירו דאיכא לאו ושמא מסוטה ילפינן וכיוצא בזה כתבו ביבמות גבי ממזר חייב על מכתו של אביו דמוקי לה תלמודא בשעשה תשובה והקשו בתוספות דא"כ היכי משכחת לה נדוי כיון שעשה תשובה דאפילו אחר אסור לנדותו וכן הוא ודאי והמנדה שלא כדין חייב וכיון שכן כל שיש איזה ספק בחיוב הנדוי יש לנו למנוע הנדוי ושב ואל תעשה עדיף וכ"ש אם ת"ח הוא שאפי' סרח אין מנדין אותו ובמערבא ממנו אנגידא ולא ממנו אשמתא: ועדין נשאר לבאר אף כשת"ל דמנדין אותו כמה זמן ינהוג בנדוי ההוא. ואיברא שבדברי קצת מהפוסקים נזכר שיעמוד בנדוי עד שיגיע הזמן ואלא מיהו כל מי שכתב כן הוא מכלל הסוברי' שצריך להוציא ומנדין אותו כדי שיוציא והלכך עומד בנדויו עד שיוציא או עד שיגיע הזמן שאין עליו עוד חיוב הוצאה אבל לדעת האומרים שהנדוי הוא משום דעבר אאסור' דרבנן כל שקבל עליו נדוי כפי הזמן הקצוב בדין הנדוי סגי כדין כל נדוי שמנדין בעוב' על אסו' ובענין נדוי בעלמא יש דעות חלוקות לפוסקי' משום דבפ' אלו מגלחין תניא אין נדוי פחו' מל' יום ואמ' נמי התם בההוא עובדא דההוא טבחא דאתפקר ברב טובי בר מתנא ואמר אביי היכי נעביד וכו' ומסיק הכי אמר שמואל טוט אסר וטוט שרי וה"מ לממונ' אב' לאפקירותא עד דחיילא עלי' שמתא ל' יומין והרי"ף פסק דלא כאביי והראב"ד הק' לדברי הרי"ף דפסק דלית הלכת' כאביי דאמ' לאפקירות' ל' יומין אע"ג דפייסיה לבעל דינו אלא שרינן ליה לאלתר אי פייסיה לבעל דיניה א"כ מאי הך דתני בברייתא אין נדוי פחות מל' יום אי דפייסי לבע' דינו הא אמרת דלאלתר שרינן ליה ואי דלא פייסיה לבתר תלתין יומין אמאי שרינן ליה ותירץ כשפייסיה לבעל דיניה וה"ק אין מנדין אותו לכתחלה לפחות מל' יום ואם חזר מתירין לו מיד מ"מ מתחל' מנדין אותו לדעת שלשים יום וכן אומר בשעת נדוי פלוני יהא בנדוי שלשים יום כעין שאמרו זמן בית דין שלשים יום ואין אומרים יהא בנדוי ט"ו יום ומ"מ אם חזר באמצע מתירין לו א"נ דלא פייסיה ואפילו הכי אחר שלשים יום מתירין לו שכבר קבל דינו כמו מי שחייב מלקות כיון שלקה ארבעים בין חזר בין לא חזר אין מלקין אותו יותר: ולפי תרוצים אלו הא דאמרינן אין נדוי פחות מל' יום לא נאמר אלא דבתחלת הנדוי מנדין לשלשים יום א"נ אפילו בסתם נדוי והיכא דלא פייסיה לבעל דיניה אבל כל היכא דפייסיה לבעל דינו אפילו לאלתר בין לתרוץ ראשון בין לתרוץ שני והה"נ בנדוי דעבר על אסורא דהיכא דחזר דהוי כפייסיה לבעל דינו שרינן לאלתר: והרא"ש גם כן הביא דברי הירושלמי שאמר בימיו דרבי זירא הוו מרחקין ומקרבין א"ל רבי אלעא השתא מרחקין השתא מקרבין א"ר אסי חזרו ונמנו לכשיחזרו בהן יהיו מקרבין אותו וכתב עלה הרא"ש מדאמ' השתא מרחקין השתא מקרבין משמע דלאלתר מרחקין ומקרבין אף על פי שלא חזר בו ואני תמיה על מה שנהגו כך ומה יהיו אומרים בהא דתניא אין נדוי פחות משלושים יום ונראה מכאן שהכל תלוי בדע' ב"ד בימי נדויו ולהוסיף על הנדוי ולמעט בימי הנדוי ולרבות ממה שהיו מרחקי' ומקרבים לאלתר בלא חזרה אלא כך היתה כונתם בתחלת ימי הנדוי וכל שכן אם התנו לו ימי הנדוי בכך וכך שמתירין לו הנדוי כשיבא הזמן שפסקו לו אלא שגער בהם רבי אלעאי שהיו עושים דבריהם כחוכא ואיטלולא והית' יראתם מתמעטת וחזרו ונמנו לכשיחזור בו יהיו מקרבין אותו ולפחות מן הנדוי ולרבות עליו: והעולה מדבריו שכל שחזר בו יהיו מרחקין ומקרבין לאלתר וכן כתב הטור בשם הראב"ד וז"ל הא דאמרינן סתם נדוי שלשים יום היינו לענין כשמנדין אותו אומרים פלוני יהא בנדוי שלשים יום ומכל מקום אם חזר אם היה מנודה בשביל ממון או בשביל דבר עביר' או אפקירותא ופייס לבעל דינו מתירין אותו לאלתר ואפילו אם לא חזר בו מתירין אותו אחר ל' יום וכו': ונמצינו למדים דלכל הדעות הללו נדוי דעל דבר אסור כל שחזר בו מתירים אותו לאלתר ולדבריהם היינו ההיא דנדרים דאמרינן אין בין נדוי להפרה ולא כלום אבל התוספות פירשו דדוקא התם שהנדוי אינו אלא לאיים עליו שלא יזכיר עוד שם שמים לבטלה ונראה דס"ל דכל שאר נדויים לא שרינן להו לאלתר עד לבתר תלתין יומין ומכל מקום דברי שאר הפוסקים עקר ונמצ' בנדון זה כל שעושה תשובה מתירין לאלתר ולפי תירוץ א' /של/ הראב"ד מ"מ בתחלת הנדוי מנדין אותו לל' יום אבל מ"מ כל שעשה תשובה מתירין לו אפילו בתוך ל' יום:
 
ואלא מיהו עדין יש לספק בנדון זה דשמא לא דמי לשאר נדויין דעבר אאסור' דהאסור לא היה אלא לשעתו ואחר מעשה חלף והלך לו וכל שעשה תשובה מתירין לו אבל בנדון זה שהאסור במקומו עומד שחכמי' אסרו אפי' לארס שמא יבא עליה או משום גזירה דנשואין וכל שלא הוציא האסור עומד במקומו בכחו אז בכחו עתה אם לא שנאמר שהנדוי אינו אלא על שעבר גזרת חכמים והעבירה אינה אלא בשעת מעשה הקדושין אבל אחר מעשה הקדושין מאי דהוה הוה ואין גזרת חכמים חופפת עליו כיון דלאו בעמוד והוצא קאי שאינו חייב להוציאה ולסתור הקדושין אלא הפרשה בעלמא והא עבדא לה ומ"ה נמי כל דערק ערוקיה מסתייה ואין מנדין אותו כיון שהוא בוש מהחכמים כמו שכתב הרא"ש ז"ל: ואיעקרא /ואעיקרא/ דדינא נראה נדוי זה קיל טפי ואי ערק ערוקי מסתייה מדכתיבנא לעיל וכפי הנראה דמהאי טעמא לא הוזכר זה בכלל כ"ד דברי' שמנו שמנדין עליהם ואף על פי שלפי דברי הרמב"ם שהביא מנין הכ"ד דברים אחד לאחד יש לתרץ דלא הזכיר זה משום דהוי בכלל המזלזל דבר א' מדברי סופרים וכמו שצריך לכלול בזה דברים אחרים שלא הזכירם הרמב"ם כמו שכתבו האחרונים עליו מכל מקום האחרונים שדקדקו גם כן בזה ובפרט בעל הקונדריסים שדק ואשכח פשפש ומצא אחד הנה ואחד הנה והביא עצות מרחוק לכל הדברים שמצאנו לרז"ל עליהם נדוי והרב בית יוסף יישב לכללם בכלל האחרים והכניס זו בזו כל אחד על מקומו ושום א' לא הזכיר את הדין הזה וצ"ל דטעמא משום דאמרינן עלה ואי ערק ערוקיה מסתייה שנראה שקל הקלו חכמים בנדוי זה כל שעמד בפני חכמים דוקא ואי ערק ערוקיה מסתייה והיה כלא היה והיינו טעמא נמי שלא הוזכר נדוי זה לגבי אשה דהיא גם היא עברה על גזרת חכמים וה"נ תניא בבריתא כל הנשים לא יתארסו ולא ינשאו לא תארס ולא תנשא ותלי נמי בדידה והוה ליה למימר משמתינן להו וכדאמרי' ההוא ארוס וארוסתו דאתו לדינא דחזינהו רב פפא דגייסי אהדדי ושמתינהו אלא נראה דמשום קולת דנדוי זה לא חשו לנדוי האשה דהויא קרובה יותר לשוגגת ובנדוי כה"ג שוגג כל דהוא פטור אף בשת"ל דלגבי איש כה"ג לא הוי פטור ובאותם חלוקים דתרומת הדשן דכתיבנא לעיל. מעפר דל.
 
אליהו ן' חיים:
שו"ת ראנ"ח סימן יא
 
שאלה על ענין הגט שבא מאנדרינופולי והיו בו קצת גמגומין הא' שהי' כתו' בו פטרית ותרוכית יתיכי אנת פלוני /פלונית/ ולא כתב אנת ארוסתי פלו' כמנהגנו ב' שהיה כתוב בו פלוני' בת אליהו ואמר שזה השם קראו לו ביום המילה על שם שאמו כשהיתה מעוברת /ממנו/ ממנה חלמה שאליהו ז"ל אמר בחלומה שתקר' את שם בנו הנולד לה כשמו אלא שבפי רוב האנשים קורא' לו אליא: ג' שאליא אבי האשה הוא כהן ולא נכתב בגט כהן אלא פלונית בת אליא /אליהו/ גם בשטר השליחות שהביא השליח לא נכתב בו זמן חלות הגרושין שיהיו מעת שיגיע הגט לידה כמנהגנו אבל כתב בזה הלשון בפנינו ח"מ מסר פלוני גט להוליך אותו לארוסתו וכו' וכך אמר לו הולך גט זה לארוסתי ויהיה פיך כפי וכו' ונותן אני לך רשות לעשות שליח וכו' ליתן לה גט זה בכל מקום שתמצאנה אתה או שלוחך או שליח שלוחך עד מאה שלוחים תהיה מגורשת ממני ומותרת לכל אדם והרי הלשון הזה מעוקם וקצר באין מבין ואין מפור' בלשון זמן הגרושין אם הם בעת שיגיע גט לידה וכיון שאין מפורש בפירוש אפשר שיש לספק שהיה חושב שהגרושין היה אפשר להם לחול מיד ואין הגט מועיל בכה"ג דכיון דהשתא לא חייל לקמיה לא חייל כשיגיע לידה:
 
תשובה לענין דלא כתב אנת ארוסתי אף על על /תיבת על כפולה ללא צורך/ פי שאנו רגילי' לכתוב כן וכן משמע מקצת דברי המחברים שבא בדבריהם בלשון זה מ"מ נר' דאין קפידא בכך ואדרבה היה נראה דעדיף שלא לכתבו דאע"ג דכיון שאמר צביתי ברעות נפשי ושתקית ופטרית היה נראה לכאורה דלא שייך לקרות' תו אשתי אין קפידא בכך דמ"מ י"ל דקרי לה אשתי כיון דהשתא אשתו אלא שעתה מגרשה ומשתמע נמי אשתי שהיתה כבר וכענין דאמרינן פ' השולח מאי עבדי עבדי שהיה כבר מ"מ מי הכנסנו לתגר זה ומה צורך לכתוב כן כלל כיון שכותב אח"כ ומודיע שעל פלנית שהיתה אשתו מדבר ולא על פלו' אחרת שאומ' דהוית אנתתי מן קדמא דנא ועוד שנר' שפת יתר לגמרי וכפל הדברים בענין א' ממש שאמר פעם אנת אנתתי פלונית ולא נעתק בענין אחר אלא שהולך ומבאר שם המתגרשת ואומר וכל שום אחרן וכו' שאינו אלא באור הענין הראשון בעצמו שאמר אנת אנתתי וכענין זה בעצמו חוזר ואומר דהוית אנתתי מן קדמת דנא עוד בשנוי הדברים תוך כדי דבור לומ' קודם אנת אנתתי ואח"כ דהוית אנתתי אלא שמ"מ נראה שעיקרן של דברים שמה שאומר דהוית אנתתי מן קדמת דנא לא בא לבאר באיזו אשה מדבר דהיא אשתו שהיתה לו לאפוקי אשה דעלמא שנקרא' בשם זה שזה באר אותו במ"ש אנת אנתתי אבל הכונה לומר דאפטור ואעזוב דאמר צבתי ברעות נפשי ושבקית ופטרית הוא בענין קשר האישות שהי' בינו לבינה והוא מה שאומ' דהוית אנתתי מן קדמת דנא וכדו פטרית ושבקית והוא באור פטרית ושבקית שאמר תחלה סתם ונקש' יפה עם לשון וכדו פטרי' כו' וזה כפתור ופרח בהבנת הלשון הזה מ"מ בנוסח הגט שכתב הרמב"ם והטו' אין כתוב שם אנת אנתתי אלא אנת פלנית ואעפ"י שודאי צורך הוא לבאר שבאשתו אמר ולא באשה פלנית דעלמא הרי הוא מתבאר במה שאומר דהוית אנתתי מן קדמת דנא ואפילו כפי הכוונה שפירשנו לעיל בלשון דהוית אנתתי שלא בא לבאר איזו אשה היא מ"מ ממילא משמע מינה דהיא האשה אשר הוא מגרש אותה שהיתה אשתו ובספר בית יוסף ג"כ שהשיב על דין כותב אנתתי בארוסה בכל דבריו לא נקט אלא לשון דהוית אנתתי או דהוית ארוסתי הלכך בזה הצד אין קפידא כלל: ואלא מיהו אם רגילות המקום לכתוב בכל הגטין אנת אנתתי והשמיטו הסופר נרא' דלאו שפיר דמי כ"כ דנראה כמשנה ממטבע הרגיל מפני שנוי שבאשה זו מכל הנשים המתגרשות דעלמא שאינו רוצה לומר בה אנת אנתתי אלא דהוית אנתתי מן קדמת דנא בזמן רחוק כענין לפני שבוע שנה לפני שנה חדש לפני חדש שבוע לפני שבת וכו' ואפשר דאפילו מרבה לזמן רחוק יותר ועד שלא נשאת מפרש רש"י ז"ל בפרק האשה שנפלו דהוי אפילו קודם אירוסין אף על גב דהתוספות נחלקו שם ואמרו דעד שלא נשאת לא משמע על קודם ארוסין אלא על אח' ארוסין וקוד' נישואין וכל ענין שנתל' בלשון גט זה מחמת השנוי שנכתב בגט זה מהמטבע של כל שאר הגיטין שבא לומ' שהאישות היה מזמן קדום שלא כשאר נשים שיש לתלות בו כמה כונות יש להקפיד בכך שנרא' שבאשה אחרת מדבר שיש בה מדות אלו שלא כשאר נשים כיון שאשה זו אין בה שינוי משאר הנשים אלא שכל אלו דקדוקי עניות ובוקי סריקי ואין לחוש בזה כלל וכל שכן בגט שכבר נכתב ובא מארץ אחרת:
 
ובענין שם אליהו כבר כתב מהר"י בתרומת הדשן בפסקיו כשיש ספק אם נקרא אליה או אליהו כותבין שם אליהו מפני שרוב שם אליהו הנביא בכתוב נכתבו מלאים חוץ מה' מקומות ואף על גב דנמצאו הרבה חסרים ג"כ מכל מקום אינם אותם שמות הנביא ומסתמא את אשר ישא את שמו בשם זה הכונה לקרא אותו בשם הנביא אליהו וכל שכן בענין זה שבא החלום בהראות הנביא ואמר שיקראו את הילד בשמו ולמען הקים את דברו קראוהו בשם זה שודאי אין לתלות שמו אלא בשם הנביא שנכתב מלא ברוב המקומ' ואף על פי שרוב האנשים קוראים אותו אליא חסר קצור הוא שבא בלשונם ואין להניח שם העקרי שלו כיון שהו' אומר ששמו אליהו על שם הנביא וקוראים אותו אחרי' גם כן בשם אליהו גם החזן שבקהלו אמר שקוראו בשם אליהו בשעת שעולה לספר תורה. ועל ענין שלא הזכיר הכהן הדבר צריך תלמוד שנמצא בפסקים שכתב וז"ל אם לא נכתב בגט הכהן אמר לי מהר"ר אליעזר וכו' שיש לפוסלו אפילו בימי האמוראים כדאית' פרק שני דכתובות אין מעלין משטרות ליוחסין משמע שכתבו בשטרות הכהן וכענין זה כתבו קצת מהפוסקים כתב השם בלא כנויו שפסלו אותו והחזירו השליח וכהן נמי הוי כנוי וצריך לכתבו ואף על פי שאינו כנוי של האיש עצמו אלא כנוי המשפחה וכנוי משפחה דעלמא אין רגילות לכתבו מכל מקום כנוי לכהן או לוי רגילות לכותבו וכל שאינו כותבו הוי כשינה שמו ואדרבא אפילו מי שאינו מצריך לכתוב שאר הכנויים בכנוי דכהן מודה. עוד יש בכתבי מהר"י בסוף סימן ו' וז"ל ועוד אומר הגאון אם המגרש ישראל והב' כהן או לוי אין צריך לכתוב שום הפרש אף על פי שמתוך הגט אין נכר שום הפרש ובאור לשון זה על פי הפשט נראה דה"ק דהיכא דיש שני יוסף בן שמעון והא' כהן וגרש מי שאינו כהן את אשתו אין צרי' שום הפרש דכיון שלא כתב כהן מוכיח מתוכו שאין המגרש הכהן דאלו היה כהן לא סגי דלא לכתוב הכהן ואף על פי דמתוך הגט לא ניכר שום הפרש דקאמר היינו הפרש שרשומו ניכר כגון סימן בכתיבה ממש לא סימן כזה שהוא בשתיקה מדלא כתב כהן ומכל מקום הוי סימן ומתוך דברים אלה אנו למדים שצריך לכתוב הכהן או הלוי כיון דחסרון כתיבתו הוי הוכחה מוכחת עליו שאינו כהן ומהר"י קארו הביא דברי מהר"י שבתשובה האחרת שהביא משם מה"ר יעקב מוינא שאם לא נכתב הכהן בגט שיש לפוסלו אפילו בימי האמוראים כדאיתא בפרק שני דכתובות אין מעלין משטרות ליוחסין משמע שכתבו בשטרות הכהן וכתב עליו ולא נהירא דאין משם ראיה דאף על פי שהיו נוהגים לכתוב בשטרות הכהן מהי תיתי דאם לא כת' כהן בגט שיפסל מפני כך ועוד דהא בחניכתו לחוד כשר דיעבד והא ודאי שמו בלא כהן לא גרע מחניכתו לחוד ואפילו יש שני יוסף בן שמעון בעיר א' והא' כהן וגרש את אשתו שלא בפני חבירו ולא כתב בגט הכהן נ"ל דבדיעבד כשר וכן נר' שהוא דעת מהר"ר ישראל להכשיר היכא דלא כתב הכהן דכתב בסימן ו' ועוד אומר הגאון אם המגרש ישראל והשני כהן או לוי אין צריך לכתוב שום הפרש אף על פי שמתוך הגט לא ניכר שום הפרש ודברי הרב צריכים תלמוד שנראה שמביא ראיה מדברי הגאון להקל בהכתבת הכהן ואדרבא משם נראה ראיה להפך וכדהוכחנו כיון שחסרון כתיבת הכהן הוא הפרש ניכר וכדכתיבנא ואפשר שכוונת דברי הרב ז"ל הם כך שכשיש שני יוסף בן שמעון בעיר אחד והא' כהן וגרש הישראל את אשתו ולא כתב בגט כהן כיון שלא היה כהן אף על פי שלא כתב סימן אחר כשר בדיעבד; וכן נראה שהוא דעת מהרי"ל הכשיר /צ"ל: מהר"י להכשיר/ היכא דלא כתב הכהן כיון שאינו כהן שזה סימן מספיק שאינו הכהן שכתב בסימן ו' וכו' ודבריו ודינו דברי מהר"י עצמם ודינו אבל אין פשט הלשון כן ועוד דבכי האי גוונא אפילו לכתחלה כשר כמו שכת' מהר"י והרב ז"ל אינו מכשיר כי אם בדיעבד ועוד דלישנא דאפילו לא אתי שפיר ואפשר דהרב ז"ל מוכיח מדברי הגאון דבדיעבד מיהא כשר אם גרש הכהן את אשתו ולא כתב כהן כדכתב הגאון אף על פי שמתוך הגט לא ניכר שום הפרש דמשמע שאין כאן אלא חסרון הכר ואלו היה צורך כתיבת הכהן פוסל אפילו בדיעבד אין לך הכר גדול מזה אלא ש"מ שבדיעבד כשר ואפשר שהכהן כתבו ואינו הכר גמור ופירוש הלשון כך הוא על פי כונתו ואף על פי שאין הפרש ניכר משום דבדיעבד כשר אלא דלכתחלה הוא שצריך לכתו' כהן ואפש' לומר דהמגרש היה הכהן ולא חש לכתוב כהן כיון דאינו צריך אלא לכתחלה מכל מקום אין לנו לומר כן אלא דאי לאו דלאו כהן הוא לא הוה שביק מלכתוב כהן שצריך לכתבו לכתחילה מיהת אלא שעל פי סגנון זה יש לפרש ואפי' אם תמצי לומר דבדיעבד נמי פסול אם לא כתב הכהן וה"ק ואף על פי שאין הפרש ניכר דדילמא אף על פי שצריך לכתוב הכהן אפילו בדיעבד מכל מקום לא שת לבו גם לזאת אין לנו לומר כן אלא שכיון שצריך לכתבו אי לאו דלאו כהן לא הוה שביק לכתבו ולפי זה אין הוכחת הרב מוכרחת אף לפי פירושו בכונת הלשון וכל שכן שפשטן של דברים נראה על דרך שפירשנו שצריך לכתוב הכהן וחסרון כתיבתו הוא סימן מובהק וכונת הלשון ע"ד שפירשנו שאף על פי שמתוך הגט לא ניכר שום הפרש מפורש בקום עשה שאין בו סימן או כנוי מפורש אלא הפרש ניכר מצד שב ואל תעשה שלא כתב בו כהן מכל מקום הוי הכר שפיר ולמדנו מכאן צורך כתיבת הכהן כי רב הוא אלא שיש לנו לסמוך על דברי הרב ז"ל ופירושו ועוד דאפילו לפי פירושנו בלשון הגאון עדין יש לדחות שאין מכאן ראיה כ"כ דעד כאן לא קאמר הגאון ז"ל דחסרון כתיבת הכהן הוי סימן מובהק אלא כשיש יוסף בן שמעון אחר והו' כהן דאז צריך לכתוב כהן להבדיל בינו ובין האחר וכל שלא כתב הוי סימן מובהק דאישראל קאי אבל כשאין שם אלא יוסף בן שמעון א' והוא כהן אין הכרח אם לא כתב כהן: ומכל מקום כל זה אלו היה הענין בשם המגרש עצמו אבל בנדון זה שאין הענין אלא בשם אבי המתגרשת יש עוד צד קולא לפי סברת גדולי המפרשים הרא"ש והרשב"א ז"ל שסוברים דשם אבי המתגרשת אינו מעכב בגט כמו שכתב הרא"ש בתשובה והביאה הטור /אה"ע/ בסימן קכ"ט והרשב"א בתשובה בין בשם אבי המתגרשת בין בשם אבי המגרש ואף מהר"י ז"ל שנראה מדבריו בכתבים ששם אבי המגרש מעכב אפש' דלא קאמר אלא על שם אבי המגרש אבל באבי המתגרשת מודה לשאר הפוסקים ויש לחלק בין אבי המגרש לאבי המתגרשת במעט חלוק וק"ל. וכיון שסברת מהר"י שלא כדברי הרא"ש והרשב"א הבו דלא לוסיף עלה וכיון ששם אבי המתגרשת אינו מעכב בגט אם כן אם היה כהן וכתיב שמו ולא כתב הכהן אין לנו לחוש ודל מהכא שם האב בכלל. מיהו עדין אין זה מציל לגמרי דיש לומר דעדיף טפי אם לא היה כותב שם האב כלל ממה שכתבו ולא כת' עליו הכהן דנראה דאין זה אבי המתגרשת כיון דלא כתב עליו שה' כהן והוה ליה כשינה שמו וכענין שכתבו וכותב השם בלא חניכא או במי שיש לו ב' שמות ולא כתב אלא הא' וכיון דחשיב כמו שינה באנו למחלוקת הראשונים במשנה בדבר שאינו צריך לכתבו כגון שם עירו ושם עירה לדעת סברת האומרים דלא מעכב דאפילו הכי אמ' שינה שמו ושמה שם עירו ושם עירה פסול כמו שמבואר זה בדברי התוספות והרא"ש בפרק הזורק ובמקומות אחר' ומהר"י ז"ל באותה תשובה שמצריך שם אבי המגרש אינו מחלק בין לא כותב כלל ובין כותב ומשנה דשקיל וטרי להכשיר באותו גט ששינה המגרש שם אביו ותולה הענין בצורך כתיבת שם אבי המגרש דאם תמצי לומר דאין צורך לכתוב שם אבי המגרש היה אותו גט כשר אף על פי ששינה שם אביו ומכל מקום לדעת האומרים בדב' שאין צריך לכתבו אפילו שינה בו כשר ה"נ אפי' חשבינן ליה לחסרון כתיבת הכהן כמו שנוי מכל מקום כיון שלא היה צריך לכותבו כשר מיהו לאו כלל גמור הוא דכל דבר שאינו צריך לכתוב אפילו נכתב בשינוי כשר ולא אמר /אמרו/ ר"ת והרא"ש כן אלא על מקום הלידה שאינו צריך לכתבו ואין קלקול נמשך ממנו דכ"ע לא בקיאי במקום הלידה להכיר שיש בו שנוי וגם העדים לא מפסלי בהכי דלאו אכולה מלתא קמסהדי כמו שמבואר כל זה בדברי הראשונים אבל במשנה שם אביו אפילו כשתמצי לומר שאינו צריך פסול וכן כתב מהר"י קארו וכן יש להכריח מתוך תשובות הרא"ש שכתב בתשובה אחת שאם לא כתב שם אבי המתגרשת כשר ובתשובה אחרת כתב על מומר א' שגירש ושינה שם אביו פסול ונמצא אם כן דברי הרב סותרים אלא ע"כ יש לומר דעד כאן לא קאמר הרא"ש אלא בשינה שם הלידה אבל בשנוי שם האב לא קאמר אפילו כשתמצי לומר דאין צריך לכתבו כדכתב באבי המתגרשת ה"ה באבי המגרש: ובשינה מקום הדירה גם כן כותב בפסקיו שפסול אעפ"י שהוא סובר גם כן שאינו מעכב כמו שכתב שם בפסקיו מיהו מדברי מהר"י נר' דאינו מחלק בכך אלא כל דבר שאינו צריך לכתבו ואפילו שם האב כשתמצי לומר דאינו צריך לכתבו אם שינה בו כשר דבתשובת קל"ז על הגט שנכתב פלוני בן דן ולא היה שם אביו כן שקיל וטרי עם שכנגדו אם צריך לכתוב שם האב או אינו צריך כדי שאם תמצי לומר שאינו צריך יהיה הגט כשר אלא שבסימן קס"ז מ"מ מחלק בין שנוי שם הנהר לשנוי שם אבי העד והרב נראה בתשובות אלה כפוסח על שתי הסעיפים בענין פסול השנוי גם בענין צורך כתיבת שם האב ב' התשובות אינם עולות בקנה אח' וכבר כתב הרב דאעפ"י דכתב ראיה זו בתשובה אחרת מ"מ מפני שאנו מדמין לא נעשה אסור לכתחלה שכפי זה אין לתמוה אם דברי הרב ז"ל בתשובותיו בלתי שוים עוד י"ל דאעקרא דדינא פרכא דחסרון כתיבת הכהן לא הוי כמו שינה אלא כמו היו לו ב' שמות במקום א' ולא כתב אלא הא' מהם דכשר כפי הנר' משיטה /משיטת/ התוס' פ' השולח גבי והוא דאתחזק בתרי שמיה ואעפ"י שהפוסל בחסרון כתיבת הכהן צריך לומ' לדעתו דגרע מהיו לו ב' שמות ולא כתב אלא הא' מהם דהב' שמות חלוקים זה מזה וכל א' נדרש לעצמו ויש מי שקור' אותו בשם הא' ויש שקורא בשם האח' אבל אין קורא בשתי השמות יחד אבל כנוי הכהן הוא כמי ששמו כפול מב' שמות ואינו נק' כלל בשם האחד בלתי שם האחר שיש שנקראים כן כמו שכתב מהרי"ק ז"ל ובכי האי גונא כתב השם הא' בלבד לא מהני דהוה ליה ככותב חצי שמו בלבד והכי סבירא ליה בכהן לפוסל בחסרון כתיבת הכהן שאפי' שבקריאתו בפי האנשי' אינו נקר' בשם העצם ובשם הכהן יחדו שניה' כאחד מ"מ כיון שכשהוא נכתב בחתימות ובקריאת ס"ת אינו נכתב ואינו נקרא אלא בצרוף שניהם הוה ליה ג"כ כתיבת השם בלא הכהן ככותב חצי השם בלבד מ"מ עדין נשאר לומר דבדבר שאינו צריך כמו בשם אבי המתגרשת לא הוי כמו שינה ממש ואעפ"י שיש לו שני שמות א' ביהודא וא' בגליל קרי ליה שינה שמו ושמה כפי מה שפירשו התוס' ולדעת הפוסל בחסרון כתיבת הכהן דינו כהיו לו ב' שמות דשינה שמו ושמה מ"מ בדבר שאינו צריך אפשר שיש להקל בכה"ג ולא דמי לשינה שמו ושמה דהיו לו ב' שמות הוא תלוי בהבנת דברי התוס' בפ"ב דגטין גבי הא בעינן שמו ושמה והדברים עתיקים וצריכים עיון בדבריהם שם ובסוגית פ' השולח ופ' הזורק ואין כאן מקום להאריך בכל זה ועל ענין שטר השליחות איברא שהלשון מקוטע וקצר ובלתי מובן כל הצור' וכפי הנר' שיש בו השמטת סופר אלא שאפילו אין עמו כל צרכו אין לנו חשש בזה דדל שטר שליחות מהכא השליח לבדו הוא נאמן לומר שהבעל עשאו שליח ושהבעל מסר לו הגט וכלכל דבריו בלשון המועיל:
שו"ת ראנ"ח סימן יב
 
נסח שטר השליחות ביום א' י"א לירח תמוז יה"ל שנת השס"ב לבריאת עולם למנין שאנו מנין כאן במתא פאס דיתבא על נהר אלגוהאר נטלה קנין שלם מעכשו ובמקום שבועה ביליידה אשת ר' יוסף כלפון ב"ר יאודה ס"ט בת ר' יואל הלוי ב"ר משה נ"ע העומדת היום במתא פאס הנז'. ונתנה ארבע אמות קרקע להחכם ה"ר משה הלוי אחיה יצ"ו העומד באיסטנאבול יע"א: ואגבן מנתה אותו מורשה גמור לקבל גטה מיוסף בעלה הנז' וכך אמרה לו התקבל לי גטי מיד יוסף בעלי הנז' ותהא ידך כידי וקבלתך כקבלתי ותזכה לי בו ותקבלהו לי ויהא לך רשותא לשוויי שליחא ושליחא דשליחא עד מאה שלוחים וכשיגיע גטי לידך מיד בעלי הנז' או מיד שלוחך או מיד שליח שלוחך עד מאה שלוחי' אהיה מגורש' ממנו ומותרת לכל אדם ומה שנעשה בפנינו ושמענו וראינו בקנין שלם במנא דכשר למקניא ביה כתבנו וחתמנו פה לראיה ולזכות על מנוי שליחות קבלת גטה והכל שריר וקים: /במקור הדגמה של חתימות העדים/
 
לפי לשון שטר זה נראה שהאשה הזאת מנתה את אחיה שליח שתתגרש בהגעת הגט לידו ונתנה לו רשות למנו' שליח ושלוחו שליח לא שתתגרש בקבלת הגט שליח השליח אלא שיהיה שליח להביא את הגט ליד אחיה שמנתה שליח לקבלה שכך אמרה ונותנת אני לך רשות לעשות שליח ושלוחך שליח עד מאה שלוחים וכשיגיע גטי לידך מיד בעלי הנז' או מיד שלוחך או מיד שליח שלוחך עד מאה וכו' אהיה מגורשת ממנו וכו' ושלוחים אלו המתמנים ע"י אחיה הם כעין שליח הובאה המוזכר בדברי הפוסקים ודרך שליחות כזו נמצא בדברי בעל העטור בנסח סדור שליח קבלה כמו שנכתוב בע"ה ואיברא דלכאורה יראה דשפיר דמי שליחות דכה"ג לדעת רוב הפוסקים ומה גם עתה בשעת הדחק ממקום רחוק. ומ"מ נדקדק לבאר חלוקי דעות הפוסקים בזה:
 
והנה הטור ז"ל בסימן קמ"א כת' דברי הגאון ובעל העט' והרמ"ה שכתבו בדין שליח לקבלה וז"ל שאלה לגאון אשה שמנתה שליח לקבלה וחלה השליח אותו השליח עושה שליח אחר או לא עד דאמרה ליה בפירוש שוי שליח בתר שליח והיכא דשויתיה שליח להולכה ולא פירשה מי מצי שוי שליח בתר שליח ואי נמי וכו' והסכימ' דעתו עם חכמי הדור נהי שידו כידה לענין קבלה לענין שוי שליח לא מצי משוי עד דאמרה ליה בפירוש ודוקא לקבלה אבל להולכ' מצי משוי דשליח הולכ' מכח בעל קא אתי וכאלו הבעל בעצמו עשאו שליח ובעל העטור כתב על דברי הגאון ומסתבר' דבמקום שהבעל עושה שליח ושליח שליח גם האשה עוש' שליח ושליח שליח ואם שלחה וכו' והרמ"ה כתב ושליח קבלה אינו יכול לעשות שליח אפילו חלה ואפילו אמר לו התקבל סתם שלא אמר לו התקבל אתה ולא עוד אלא אפילו נתנה לו רשות לעשות שליח אחר דלא מסרה לו אלא מילי ומילי לא מימסרן לשליח וכו' ואין דעת אדוני אבי הרא"ש ז"ל כן וכו'. וגם מה שכתב שאפילו אם נתנה לו רשות לשליח קבלה לעשות אחר שאינו יכול לעשותו משום דמילי נינהו ומילי לא מימסרן לשליח לא נהירא דלא אמרינן מילי לא מימסרן לשליח אלא כשמוסר לו דבר לעשותו אינו יכול למסרו לאחר כגון מי שעש' שליח לחתום נהי שאינו יכול לומ' לאחר לחותמו אבל כשיאמר לו בהדיא לומר לאחר לחותמו יכול לעשותו כדאמרינן לקמן באומר לשנים אמרו לפלוני ויכת' ולפלו' ולפלוני ויחתמו דלא הוו מילי עכ"ל. והנה הגדולים האלה ברור מללו. ואיברא שהלשון שבא בדברי הגאון שכתב ודוקא שליח לקבל' אבל להולכ' מצי שוי דשליח הולכה מכח בעל קאתי וכאלו הבעל עשאו שליח להולכה לכאורה לשון זה לפי פשטו היה נראה דאשליח הולכה דעלמא קאי דכלפי מ"ש דשליח קבל' לא מצי משוי שליח עד דאמרה ליה בפירוש כתב שדין זה דוקא בשליח קבלה שממנה האשה סתם אבל שליח הולכה שהבעל ממנה אותו אין הדין כן אבל מצי משוי שליח אפילו לא נתן לו הבעל רשות אבל אין נר' כן שלא הי' צריך הגאון לפרש זה ומשנתנו היא זאת ששליח הבעל עושה שליח והגאון לא פירש דאפילו בלא חלה משוי שליח אלא כתב סתם ודוקא לקבלה אבל להולכה מצי משוי שליח ואדרבא בשליח קבלה דקאי עלה בחלה מיירי כמו שבא בשאלה שכתב אשה שמנתה שליח לקבלה וחלה השליח וכו' ועלה השיב הגאון דלא מצי משוי ועלה קאמר ודוקא לקבלה אבל להולכה וכו' דמשמע דמיירי אפילו בחלה ובכה"ג משנה שלמה היא ולא היה צריך הרב לכתוב זה כלל אלא אם נדחוק לומ' שלא כתב הרב זה לאשמועינן דינא דשליח הולכה אלא לחלק יצא לומר דלא דמי שליח קבלה לשליח הולכה דשליח הולכה מכח בעל קאתי וכו' וכל זה אינו מתיישב שפיר: ועוד דלא הוה ליה למימר לשליח /דשליח/ הולכה מכח בעל קאתי דמאי נפקא מינה אי אתי מכח בעל לדין זה דשליח מצי משוי שליח דשליח קבלה נמי מכח האשה קא אתי ואפילו הכי אמרי' דלא מצי משוי שליח. אבל ביאור דברי גאונים האלו כלם כך הוא שהשואל שאל מהגאון שני דינים הדין הא' כשהאשה מנתה שליח לקבלה וחלה השליח או נאנס אם יכול אותו השליח למנות שליח אחר ותתגרש בקבלת הגט ליד השליח השני כמו שהוא הדין בשליח הבעל ולא הסתפק אלא כשמנתהו סתם ולא אמרה לו בפי' שיוכל למנות שליח אחר אבל כשפרשה לו שיוכל למנות שליח אחר פשיטא ליה גם לשואל שיכול למנות שליח אחר ותתגר' בקבלת הגט ליד השליח השני. והדין השני ששאל הוא כשהאשה לא מנתה השליח לקבלה שיקבל הגט מיד הבעל ותתגרש בקבלתו אלא מנתה אותו שליח שיקבל הגט ויביאנו לה וזה על דרך שליח הובאה שכתבו קצת מהפוסקים והסתפק השואל בשליח' דכה"ג אי מצי משוי אחר או לא וגם בזה לא הסתפק השואל אלא כשלא פירשה לו והוא מה שכתב והיכא דשויתיה שליח להולכה ולא פירשה מי מצי שוי שליח אחר או לא: ובאה תשובת הגאון על הדין הראשון דנהי שידו כידה לענין קבלה לענין שוי שליח לא מצי משוה וזה כשלא פירשה אבל כשפירשה שפיר דמי כמו שכתב עד דאמרה לו בפירוש: ועל הדין הב' השיב דמצי שוי השליח שליח אפילו כשלא פירשה משום דאותו שליח מכח הבעל קאתי וכאלו הבעל עשאו שליח והוא מה שכתב ודוקא לקבלה אבל להולכה מצי שוי וכו' ולשליח הובאה קרי שליח הולכה ודברים של טעם הם דבין למ"ד דאשה לא משוייא שליח הובאה והבא לי גטי דאשכחן בגמרא היינו לומר התראה בפני בעלי שיעש' אותך שליח להולכה בין למ"ד דמצי משויא שליח להובאה מ"מ אותו שליח מכח הבעל קאתי וכאלו הבעל עשאו שליח להולכה והלכך מצי משוי שליח אחר זו היא סברת הגאון ז"ל בשני הדינים האלו:
 
והרב בעל העטור בא להקל אף במקום שאמ' הגאון להחמיר דהיינו הדין הראשון כשהאשה מנתה שליח לקבלה והשליח ממנה שליח אחר שתתגר' בקבלת השליח האחר וכתב ומסתברא דבמקום שהבעל עושה שליח ושליח שליח גם האשה עושה שליח ושליח שליח פירוש דבחלה או נאנס השליח שעשה הבעל להולכה אותו השליח עושה שליח אחר גם בשליח האשה הדין כן ואפי' כשלא פירשה ועל זה הוזקק לכתוב ומסתברא וכו' אבל כשפירש' לא הוזקק הרב לפרש שאף הגאון הנז' לא הוזקק לכך וגם השואל לא הסתפק לזה וכדכתיבנא: ולסברת הרמ"ה לא שת לבו: גם הדין האחר כשהאשה שויה שליח להולכ' לא הוצרך הרב לפרש בו כלום שכבר השיב עליה הגאון להקל בדברים של טעם אלא שהרב בעל ב"י כפי הנאה מדבריו מפרש דברי בעל העטור בסגנון אחר דעד כאן לא התיר בעל העטור אלא כשהשליח ראשון ממנה השליח השני להביא הגט בידו של שליח הראשון אבל לשתתגרש בקבלתו של שני לא וזה ע"ד הדין השני שבא בדברי הגאון ולא הוא ממש שדברי הגאון בדין השני לא התפרש בהם ששליח שני עשה שליח להביא הגט לידו של שליח ראשון אלא שיעשה שליח אחר והשליח ההוא יביאהו ליד האשה ויש בין הדינים האלה קצת חלוק וכמו שיתבאר בע"ה: ועם היות שהרב ז"ל כותב שא"כ דברי בעל העטור סתומים לכאורה אין נראה לפרש כן כלל דא"כ לא פליג הרב בעל העטור על דברי הגאון כלל כמו שנראה מפשט דבריו דלחלק יצא שהרי הגאון לא חלק בזה מעולם וכדכתיב' ואם באנו לפרש דלאו לאפלוגי אתא אלא להכריע בדבריו לא היה צריך לכך כלל והמביאו לרב לזה הוא מה שכתב ממה שכתב בעל העיטור ז"ל עד שתתקבל לי גטא ותיתי ותמטי לידא דפלוני שליחא דידי וכו' ודברי בעל העטור אלה הם מה שכתב במקום אחר שם בסדור נסח שליחות הגט וז"ל שם בכך וכך וכו' איך אמרת וכו' דאנא מניתי פ' ואשליטית יתיה דלהוי שליחא דידי לקבל לי גיטי מידא דפלוני בעלי וקבלתיה לגיטא בידיה כקבלתי בידי מיד' דפ' בעלי ולזיל ולקביל גיטא וליהוי ליה רשותא לשווי שליח ושלוחי' שליחה אחרינ' עד דיתקבלי /דיתקבל/ לי גיטי וייתי וימטי יתי' לידא דפ' דאנא פ' מניתיה וארשיתי' למהוי שליח דידיה כשלוחא דידי וקבלתיה כקבלתי. ואיברא שכפי נסח זה יש בו דין זה שהאשה ממנה שליח ונותנת לו רשות למנות שליח אחר להביא השליח ההוא הגט מיד הבעל ולא שתתגרש בקבלת השליח השני ההוא כיון שכותב וייתי וימטי יתיה לידא דפ' וכו' ואעפ"י שכותב וארשיתיה למהוי שליח דידיה כשלוחא דידי וקבלתיה כקבלתי קבלתיה לאו אשליח שני קאי אלא אשליח ראשון שנתנה לו כח למנות שליח להבאת הגט כאלו מנתה היא ושתהא קבלת השליח הראשון כקבלת עצמה ואעפ"י שזה כבר נזכ' למעלה במ"ש וקבלתיה לגיטא בידיה כקבלתי דידי וכו' ומ"מ חזר ופיר' כאן ג"כ וא"נ שהוצרך כאן לפרש שקבלת שלוחה הראשון שהוא שליח לקבלה מיד השליח השני שהוא שליח הובאה יהיה כקבלת עצמה וענין מנוי שליח קבלה נזכר בתחלת הנסחא שכתב שם דאנא מניתיה ואשליטית יתיה דלהוי שלוחה דידי וכו' ולא פירש כלל שם נתינת רשות לשליח קבלה לשוויי שליח אחר שתתגרש בקבלת השליח השני והיה אפשר לומר דהרב ז"ל ארכבה לנסחא אתרי רכשי שיהיה השלי' שליח לקבלה ואח"כ כתב וייזיל ולקביל שאם ירצה להיות שליח הובאה יהיה הרשות בידו ולא בלבד הוא אלא שיוכל למנות שליח אחר גם כן להביאו וכמו שמצינו כיוצא בזה בריש פרק התקבל אלא שהלשון שכתב אח"כ וייתי וימטי יתיה לידא דשלוחה דידי דאנא מניתיה דלהוי כן קבלתיה כקבלתי מוכיח שלעולם לא זזה ידה מעשות השליח הראשון שליח קבלה ומכל מקו' לא התפרש כאן כלל שהיא נותנת רשות לשלוחה למנות שליח אחר שתתגרש בקבלתו וסדור נסח זה ודאי אינו ענין למה שכתב לעיל על דברי הגאון ומסתברא דבמקום שהבעל עושה שליח וכו' וכמו שרצה הרב לומר מדקדוק לשון עד דייתי וימטי גיטא לידיה אלא שהיה חוכך מפני שדברי בעל העיטור סתומים דההיא דייתי וימטי מיירי כשנתנה לו רשות בפירוש כמו שמפרש בו והיכא שנתנה לו רשות לא הסתפק בו אדם מעולם ולא הוצרכנו לסברת בעל העיטור שכתב ומסתברא וכו' אלא ודאי נראין הדברים שדברי בעל העטור במה שכת' ומסתברא דבמקו' שהבעל עושה וכו' הוא על שליח קבלה הממנה שליח אחר לקבלת הגט שתתגרש בקבלתו שאפילו מן הסתם מהני במקום שמהני כשליח הבעל ושלא כסברת הגאון. אבל בנסח שטר שכתב אחר כך סדר שם מנוי שליחות לקבלה סתם שמן הסתם לא מצי לשוויי שליח שתתגרש בקבלתו לסברת הגאון ולסברתו מצי משוי ואה"נ שאם נתנה לו רשות מצי לשוויי שליח אחר שתתגרש בקבלתו אליבא דכולי עלמא ולא שת לבו גם לזאת לפ' שנתנ' לו רשות למנות שליח אחר שתתגרש בקבלתו: הכלל העולה במנוי שליח ב' על ידי שליח קבלה שתתגרש בקבלת השליח השני פלוגתא דגאון ובעל העטור והרמ"ה דלדעת הרמ"ה לא מצי' משוי שליח אפילו נתנה לו רשות בפירוש ולדעת בעל העיטור ז"ל אפילו בסתם כל היכא דשליח דבעל מצי משוי שליח האש' נמי מצי משוי ולדעת הגאון מן הסתם לא מצי משוי אבל היכא דאמרה ליה בפי' מצי משוי ומנוי שליח שני ע"י שליח קבל' להביא הגט ליד האשה או ליד שליח קבל' דב' זה מתורת בעל העטור והרמ"ה שהביא הטור לא למדנו דדברי העטור שהביא הטור לא למדנו אמנוי שלי' שתתגר' בקבלתו מיירי וכדפי' אב' מתורת הגאון למדנו שכת' והיכ' דשויתיה שליח לקבלה וכו' ודוק' לקבלה אבל להולכה מכח בעל קאתי וכו' וע"ד שפירש' ובזה לא הוצרכנו לבעל העטור ולא חלק בה כלל ואף הרמ"ה נר' שלא יחלוק בזה דלא שייך בזה חששא דמילי לא ממסרן כיון דמכח בעל קאתי. ומיהו לדעת הר"ן בשליח הובאה דהוי כמו שליח קבלה אלא שהיא מתנה שלא תתגרש עד שיגיע הגט לידה מי שחושש במינוי שלי' לקבלה על ידי שליח קבלה משום מילי אף בזו שייכא חששא זו ולא עוד אלא שהר"ן נרא' מדבריו שהוא מחמיר יותר בענין מינוי שליח קבלה שליח אחר דלא מהני אלא באומרת אמרו שהיא ממנה השליח שלא בפניו כמו שנר' מדבריו בסוף פרק התקבל כאשר יראה הרוא' שם ונמצא דשתי סברות אלו מצטרפות לדעת אחד: ומכל מקום אף מה שלמדנו מתורת הגאון במנוי האשה שליח הובאה אינו מספיק לכנדון שלנו שהשליח קבלה של האשה ממנ' שליח להבי' הגט בידה דדברי הגאון אפי' כשיתפרשו ע"ד שפי' והיכא דשויתיה שליח להולכה וכו' דהיינו שהאשה ממנה שליח להביא לה גטה אין בכלל דברי' אלא שיביא לה הגט ליד האשה אבל שהשליח השני יביא הגט ליד השליח הראשון ותתגרש בהבאת הגט לידו כעין נדון שלנו אין זה במשמע דבריו ויש חלוק בין הדינים האלה ודאי דכשהגרושים נגמרו על ידי קבלת האשה אין שם מקום לשום חששא כלל שהרי היא מקבלת הגט ומסכמת בכך אבל כשהגרושין נגמרין על ידי קבלת שלוחה שהקפדתה עושה רושם בו שאין נעשה שלוחה אלא במה שהיא מסכמת בו ולא במה שהיא מקפדת יש כאן מקום לחוש מההיא דפרק התקבל דאפליגו רב ורבי חנינ' דרב אמר אין האשה עושה שליח לקבל גיטה מיד שליח בעלה ור' חנינא סבר אשה עושה שליח לקבל גיטה מיד שליח בעלה וטעמא דרב איכא למאן דאמר משום בזיון דבעל ואיכא למ"ד משום גזרת חצרה הבאה לאחר מכאן ונ"מ היכא דקדמ' איהי ושויתיה שליח דמשום חצרה הבאה לאחר מכאן ליכא כדמפ' בגמ' ונ"מ נמי מה שכתבו בתוס' והתבאר גם כן בסוף פרק המביא תניין דהיכא דלא קפיד בעל דלא שייך טעמא דבזיון ונראה לכאורה דמאן דסבר דאין האשה עושה שליח לקבל גט מיד שלוחי בעלה משום בזיון או משום חצרה וכו' הוא הדין נמי כשהאשה עושה שליח קבלה סתם דאין האיש יכול לעשות שליח הולכה לתת הגט ליד שליח קבלה ושייך ביה נמי חששא דחצרה הבאה לאחר מכאן והוא גופיה דין דאין האשה עושה שליח לקבל גיטה מיד שליח בעלה לטעמא דחצר' וכו' אלא אם כן קדמה איהי ושויתיה שליח קבלה וחששא דבזיון נמי שאין הבעל נותנו מידו ליד שלוחה אלא על ידי שליח ואפשר שהיא מקפדת בכך אין השליח נעשה שלוחה במה שהיא מקפדת בו וההיא דאין האשה עושה שליח וכו' מיירי כשממנתו בפירוש לקבלה מיד שליח בעלה ואלא מיהו כשהיא נותנת רשות בזה בפירו' שלוחה לעשות שליח להביאו ליד שליח קבלה הרי נסתלק חשש בזיון דלא קפדא ולא חיישינן לה. וכענין שכתבו התוספות בדין אין האשה עושה שליח לקבל גיטה מיד שליח בעלה לטעמא דבזיון דבעל דהיכא דלא קפיד לא חיישינן ודין זה נהי דמתורת הגאון לא למדנו כדכתיבנא דלא שייך האי מלתא כשהאשה מקבלת אותו ומסכמת בדבר לקבלה אבל כשהוא על ידי שלוחה יש מקו' לחוש מפני שאין השליח נעשה שלוחה אם היא מקפדת בכך אבל מכל מקום מתורת בעל העטור שכתב בנוסח שטר השליחות למדנו ממה שכתב וז"ל ולהוי ליה רשותא לשוויי שליח ושלוחיה שליחא אחרינא עד דיתקבל לי' /לי/ גיטי וייתי וימטי יתיה לידא דפ' דאנא פ' מניתיה וארשיתיה שלוח' דידא כשלוחא דידי וקבלתיה כקבלתי:
 
אלא שעדין כל זה איננו שוה ללמוד ממנו לענין מעשה דאפשר שהרב ז"ל בסדור נסח זה לא שת לבו לסברת רב ז"ל דאין האשה עושה שליח לקבל גיטה מיד שליח בעלה אלא כרבי חנינא דסבירא ליה האשה עושה שליח ולא חייש לא לבזיון ולא לחצרה וכו' ומכל מקום אעפ"י שאין זה מפורש בדבריו הא ודאי אית לן למימר כשהיא נותנת רשות אין מקום להקפדה וכדכתבו התוס' ועדין יש לגמגם קצת דשמא בשליח כה"ג יש לחוש דבשלמא אם היא לא היתה נותנת רשות לשליח קבלה כה"ג למנות שליח להביא הגט אלא שהאשה ממנה שליח קבלה והיתה מפרשת שאפילו אם הבעל יתננו לשליח קבלתה על ידי שליח היא עושתו שליח לקבלו אז ודאי שפיר דמי כיון דקדמא איהי ושויתיה שליח ופירשה גם כן שאינה מקפדת ואין כאן שום חשש כיון דשליח האיש מכח בעל קאתי אבל כשהאשה ממנה שליח קבלה ונותנת לו רשות למנות שליח אחר דליזיל וליקביל גיטה וליתי ליה לידה אפשר דבכי האי גוונא באנו לחששא דהרמ"ה דמילי לא מימסרן לשליח ושליח דבכי האי גוונא לא מצי משוי שליח ובפרט לדעת הר"ן ז"ל בשלי' הובאה ואם הרב בעל העטור סידר בנסחתו שליח בכי האי גוונא לטעמיה אזיל דלא חייש למילי אפילו בשליח קבלה דממנה שליח קבלה אחר כמו שכתב ומסתברא וכו' ומ"מ דעת הגאון כשיתפרשו ע"ד שפירשתי שליח בכה"ג חשיב ליה כשלי' הבעל דמכח בעל קאתי וכי האי גוונא לא שייך מילי והרב בעל העיטור לא נראה כחולק עליו בזה אבל מכל מקום כשנצרף דעת הר"ן בשליח הובאה עם דעת הרמ"ה בדין מילי נראה ודאי דיש לחוש בשליח דכה"ג:
 
עוד אחרת יש כאן במנוי שליח דכה"ג שהיא אינה נותנת רשות אלא שהשליח קבל' ימנה שליח מכחה להובאה ואפי' כשבאנו לומר דההוא שליח מכח בעל קאתי מ"מ היא לא נתנה רשות אלא ששלוחה או שליח שלוחה ימנה אותו ואלו הבעל ימנה שליח להוליך הגט ליד שלוחה אין זה בכלל רשותה ובכי האי גוונא ודאי שי לחוש להקפדתה למאן דחייש לקפידא מן הסתם וכל שכן בענין זה שהי' אומרת בפירוש בנתינת רשותה ששלוחה יהיה לו רשות למנות שליח אחר להביא הגט לידו דאין לנו אלא מה שאמרה היא ונמצא לפי זה שצריך ששליח שלוחה או מאן דאתי מחמתייהו יקבל הגט מיד הבעל ויביאנו ליד שליח קבלה הוא עצמו אבל שהבעל יעשה שליח להוליכו ליד שליח קבלה או ששליח שלוחה המקבלו מיד הבעל ישלחנו לה על ידי שליח ואפילו הוא השליח שבא מכח שלוחה או שליח שלוחה אפשר דלא מהני שהיא לא נתנה רשות אלא שימנה שליח ושליח שליח שיקבל מיד הבעל והמקבלו מיד הבעל יביאנו לשליח קבלה שאין במשמע דבריה יותר מזה דהא דימטי גטא לידא דפלו' שכתב בעל העיטור אין במשמעו בפירוש דימטי על ידי שליח שאין מקבלו מיד הבעל ואעפ"י שכל כיוצא בזה קרוב לומר דלא שייך בזה קפידא כלל כיון שאלו השליח ההוא לא היה ממנה שליח אחר היתה מפוייסת בקבלתו והיתה רצונה שיהא פקדונה בידו וכיון דרגילה להפקיד גביה אלו השליח המקבלו מיד הבעל נותנו ליד מי שידענו שהאשה מפוייסת לקבלו היה נרא' דשפיר דמי דאין כאן הקפדה מכל מקו' כיון שאין במשמע דבריה אלא ששלוחה יעשה שליח ויביא הגט אין לנו לעשות על פי מדותיה לצאת ידי חובת מנויה אלא כדרך שאמרה היא:
 
והנראה יותר נכון לעשות לענין מעשה זה שהבעל ימנה שליח להולכ' להביא הגט ליד שליח קבלה הראשון שמנתה היא או שליח שלוחה עצמו יפרש לו הבעל שהוא עושה אותו שליח להולכה ומכחו יוליך הגט ליד שליח קבלה וזה יותר טוב ממה שיתננו סתם ליד שליח שלוחה דאז יש לחוש שאנו באים מתורת שליח הובאה ונמצאנו נופלים בחשש מילי דכתיבנא לעיל וצריך גם כן שהשליח המקבלו מיד הבעל יביאנו ליד שליח קבלה ולא שיעשה הוא שליח אחר שיביאנו ליד שליח קבלה שאין זה במשמע דבריה וכדכתיבנא אבל כשהבעל עושה שליח להולכה או מפרש בפירוש שעושהו שליח להולכה ונותן לו רשות שיעשהו שליח אחר עד שיגיע ליד שליח קבלה אין לנו עסק במנוי האשה וברצונה ולא נשאר לנו אלא חששא דשמא איכ' קפידא דאשה שיקבל שלוחה משליח הבעל ולא מידו על ידי שליח הבעל ולא מידו משום בזיון וכדחיישינן באשה העושה שליח לקבל גיטה מיד שליח בעלה דאיכא קפידא דבעל משום בזיון ובודאי דגזרה דחצרה לא שייך כיון דהיא קדמה ושויתיה שליח אבל חששא דבזיון אפשר דאיכא אף על פי שהיא נתנה רשות לשלוח' לעשות שליח לקבלו מיד הבעל מכל מקום שליחות זה מכחה ומכח שלוחה קאתי ולא שייך ביה בזיון וקפידא אבל שיעשה הבעל שליח מכחו להביאו ליד שליח קבלה אפשר דקפידא ומתבטל בכך שליח קבלתה אלא דדין דקפידא אעיקרא דדינא פרכא דרב הוא דסבר הכי דאין האשה עושה שליח לקבל גיטה מיד שליח בעלה ור' חנינ' פליג עליה ורובא דרבוותא פסקי כר' חנינא ואפילו אליבא דרב איכא תרי לישני בטעמא אי משום חצרה אי משום בזיון ולטעמא דחצרה אין כאן חששא כלל כדכתיבנא והלכך אין לנו לחוש כ"כ מה שאין כך אם נעשה כסדר שטר השליחות דאתינא עליה מתורת שליח הובאה דיש לחוש למאי דכתיבנא וכי תימא דסדר זה נמי לא מהני כ"כ דאפילו תימא דלא ק"ל כרב או שאין לחוש לקפידא בכה"ג דנ"ד יש לחוש לקפידא טפי כיון שהיא סדרה ששלוחה יעשה שליח אחר ואלו לא היתה מסדרת כך אלא היתה ממנה שליח קבלה שפיר הוה מצינא למימר דמאן דלא חייש לקפידא הכא נמי ליכא למיחש והאיש עוש' שליח להוליך הגט ליד שליח קבלה אבל הכא שהיא סדרה ששלוחה יעשה שליח הוי כגלוי דעתה שאינה רוצ' אלא בכך וחשיב לה בזיון שהבעל ישלח לה ע"י שליח דילי' ואפ' דבכה"ג אפי' ר' חנינא מודה לא היא דכיון דחששות אלו חששות בעלמא נינהו מדרבנן הבו דלא נוסיף עלייהו וכדאמרינן בגמרא התם בפרק התקבל גבי פלוגתא דרב ורבי חנינא ההוא גברא דשדר גיטא לדביתהו אזל שליחא אשכחה דיתבא וקא לישא א"ל הילך גיטך אמרה ליה ליהוי בידך א"ר נחמן אי איתא לדר' חנינא עבדי בה עובדא אמר ליה רבא ואי איתא לדר' חנינא עבדת בה עובדא והא לא חזרה שליחות אצל הבעל וכו' ופי' רש"י ז"ל אם איתא לדרבי חנינא אם הייתי יודע שהלכה כמותו עבידנא בהא מלתא עובדא כותיה ואמינא מגורשת ולא חיישינן לחצרה הבאה לאחר מכאן:
 
ויש לדקדק בדברי הגמרא מאי קאמר אי איתא לדר' חנינא עבידנא בה עובדא דודאי דאי איתא לדר' חנינא דלא חיישינן נמי להא: והרשב"א ז"ל בחדושיו הוקשה לו זה ומפרש דה"ק אי איתא לדרבי חנינא עבידנא בה עובדא אף על גב דבהאי עובדא איכא למיחש שלא חזרה שליחות אצל הבעל ולא הוה חייש להאי טעמא דחזרה שליחות והאי דפריך ליה רבא והא לא חזרה שליחות מפ' הרב ז"ל דהוא גופא קא מקשה לה וכמו שכתב שם והא דאמר רבא אי איתא לדר' חנינא עבדת בה עובדא והא לא חזרה שליחות אצל הבעל אע"ג דרב נחמן גופיה הכי הוא דקאמר דלא חייש לשליחות שאינה חוזרת רבא לא אקשי ליה אלא /מאי/ מהאי טעמא קאמר דלא חייש להכי: ואיברא שפירש /שפירוש/ הרב ז"ל נראה דחוק בדברי התלמוד דקאמר והא לא חזרה שליחות וכו' שלא היל"ל אלא ואמאי וכו' אבל מדברי רש"י ז"ל נראה לפרש בענין אחר שכתב אם הייתי יודע שהלכה כמותו עבידנא בהא מילתא עובדא כותיה ואמינא מגורשת ולא חיישינן לחצרה הבאה לאחר מכאן וצריך לדקדק בדברי רש"י מה כיון בדבריו ואמאי נקט חששא דחצרה הבאה לאחר מכאן ואף על גב דנראה לכאורה דבהאי עובדא לא הוה שייך חששא דבזיון מפני שלא היה שם שליח אחר אלא שלוחו של הבעל עצמו ובכי האי גוונא איפשר דליכא למיחש לבזיון ואפילו רב יודה בזה ולא הוה קאמר אי איתא לדרבי חנינא מ"מ אינו נוח כל כך אבל נראה שרש"י ז"ל מפרש דהא דקאמר דלא חיישינן הוא בשני שלוחי דלא דמי כל כך לחצרה הבאה לאחר מכאן אבל בשליח אח' דמי טפי ולהכי קאמר דלא מחלקינן בהכי אלא אי איתא לדרבי חנינא עבידנא בהא מילתא עובדא ולא חיישינן בהא מלתא ולא אמינא דרבי חנינא יודה בהאי מילתא דאיכא למיחש לחצרה הבאה לאחר מכאן ורבא פריך ליה דמ"מ מטעמא אחרינא אינה מגורשת דלא חזרה שליחות אצל הבעל והוא מה שכתב רש"י ולא חיישינן לחצרה הבאה לאחר מכאן כלומר דהא הוא דאצטריך לרב נחמן לאשמעינן דהוה ס"ד לפלוגי בהאי עובדא אבל לטעמא דבזיון ליכא לפלוגי כלל אלא אדרבה בהכי עדיף טפי וזה כפתור ופרח בדברי רש"י ז"ל. ומצאתיו אחר כך בדברי הר"ן שנראה בפירוש שהבין כך מדברי רש"י שכתב ולא חיישי' לחצרה הבאה לאחר מכאן אף על גב דבהאי עובדא דמי לה טפי משום דחד שליח הוא מכלל דברים אלה הראנו לדעת דאין לנו אלא מה שחשו בו ואין לנו להוסיף בחששות אלה וכיון דר' חנינא לא חייש לחצרה הבאה לאחר מכאן בשני שלוחים בחד נמי לא חייש אף על גב דדמי טפי ואף אנו נאמר לטעמא דבזיון דכיון דרבי חנינא לא חייש בסתם אשה העושה שליח לקבל גט מיד שליח בעלה ה"נ לא חייש באשה העוש' שליח לקבל גיטה ונותנת רשות לשלוחה ולעשות /לעשות/ שליח אחר אם הבעל לא יעשה כדבריה אלא יעשה הוא שליח להוליך הגט ליד שלוח' כיון דאיהו לא חייש לבזיון ואף על גב דההיא דרש"י ז"ל הויא במדי דגזרה דרבנן דאמ' דכי היכי דלא גזרינן בהא הכי נמי לא גזרינן בהא אבל בהא דנ"ד בקפידא תליא מלתא. וי"ל דמן הסתם לא קפידא אבל במקום דאיכא איזה גלוי קפידא ואין לן אלא מה שאמרה היא מכל מקום כיון דחששא בעלמא היא יש לנו נמי לומר דאין לן להוסיף על החששות ועוד דאעיקרא דדינא פירכא דאפשר דדוקא גבי בעל אמרינן דקפיד דאית לן בזיון בכך אבל גבי אשה לא תלינן בקפידא כל כך אף על גב דאשכחן נמי לגבי אשה דחייש' לקפידא ההיא דתנן התקבל לי גיטי במקום פלוני דלא חיישינן לקפידא משום דמראה מקום הוא לו כדאמרינן לגבי בעל נמי דלא תלינן בקפידא נמי מהאי טעמא משום דמראה מקום הוא לו מכל מקום מלתא דשליח אשה והבעל לא אישתמיט שום אחד לומר דכי היכי דאמר רב אין האשה עושה שליח לקבל גיטה מיד שליח בעלה ה"נ אין האיש עושה שליח להוליך גט ליד שליח אשתו ואפש' דלא חיישינן לקפידא דאשה כדחיישינן לקפידא דבעל:
 
וב"י /אה"ע/ בסימן קמ"ח הביא תשובת רשב"ץ על אשה שמנתה שליח לקבל גיטה מיד בעלה בארץ רחוק' והשליח עשה שליח שכתב שם הר"ש ששליח האשה ממנה שליח כסברת הפוסקים שסוברים כן דלא כדברי הרמ"ה דסבר דמילי נינהו ומילי לא ממסרן לשלי' ואף על פי שלא נתנה לשליח רשות לשוויי שליח כותב הרב דשפיר דמי וכתב שם וז"ל ואף על גב דבשליח דבעל תנן דאינו ממנה שליח אלא אם כן חלה בנדון זה אף על גב דלא חלה היה יכול למנות שליח דבשליח דבעל הוא דמצריכינן הכי משום דחיישינן לקפידא דבעל משום דאיכא אינשי דקפדי ואי שמעי מבטלי שליחותיהו אבל הכא אנן סהדי דניחה לה שיקבלנו כל מי שירצה ובכל מילי דבעל חיישינן לקפידא משום דאמרינן בעי לצערה וכדאמרינן פרק מי שאחזו גבי מעשה דצידן אבל באשה כזו שהיא עגונה ומבקשת להמלט כצפור מפח אין לחוש לקפידתה בזה:
 
ולפי סברת הרב זו שמחלק באשה בענין ההקפדה ואף גם זאת בכנדון דידן שהיא עגונה ומבקשת להמלט מצפור /כצפור/ מפח הורחב לנו הדרך שלא לשית לב לסדור האשה שסדרה בענין המנויים ויש לנו לומר דל מהכא מה שסדרה היא במנוי שליח הובאה דכתיבנא וכאלו לא אמרה בזה דבר ונעש' אנחנו לה כדת וכנימוס כדרך שכתבנו לעיל שהבעל יעשה שליח להולכה להוליך הגט ליד שליח קבלה וכל שכן כשיהיה השליח ההוא שליח שלוחה וכענין שאמ' בגמרא בפרק התקבל כיון שנתן עינו לגרשה אמר תתגרש כל היכא דמיגרשא אף על גב דדחי לה וכמעט היה אפשר גם כן לומר ששליח קבלתה ימנה שליח אחר לקבלה שתתגרש בקבלת שליח האחרון דמצי למעבד כי האי גוונא אליבא דבעל העטור והרא"ש זכרם לברכה דלית להו חששא דמילי ולא סברת הגאון ז"ל שסובר דשליח קבלה אין כח בידו לעשות שליח אחר ואף על גב שיש לחוש לסברת הגאון ולסברת הרמ"ה ז"ל מכל מקום היינו עושים כסדר זה גם כן להרבות בהתר על ידי סברת העטור והרא"ש ואע"ג דהכא גרע מפני שהאשה בנתינת רשותא לא סדרה בסדר זה אלא כסדר שליח הובאה וזה מוציא לגמרי מהדרך האחרת שתתגרש בקבלת השליח האחרון אם היינו אומרים שיכולים אנו לומר דדל מהכא מה שאמרה היא ונעשה אנחנו לה כדת וכנימוס כאילו לא אמר' היא דבר בנתינת רשות למנות שליח אחר היה אפשר לעשות כן ומכל מקום אפילו נאמר שזו הפריזה על המדה יותר שכיון שהיא נטפלה בנתינת רשות למנוי שליחות אחרים מכחה ולא סדרה שיעשה שלוחה שליח לקבלה שתתגרש בקבלתו דעדיף טפי שהיתה מתגרשת מיד אלא נתעסקה בשליח הובאה שנראה שהוא סדר אחר לגמרי שנראה שלא רצתה בסדור האחר: ואפשר שהב"ד בכונה מהם לא רצו לסדר כך מפני חשש סברת הרמ"ה אם כן היאך ניקום אנן ונעביד בגוונא אחרינא מה שהיא לא רצתה בכך כלל כיון שנטפלה בענין מינוי שלוחים אחרים מכחה ולא סדרה בכה"ג אבל מכל מקום בסדר שכתבנו לעיל לא מוכח כל כך שאין האשה רוצה בכך ואפשר לעשות כן:
 
אחר כל הדברים האלה הקרה ה' אלהינו לפנינו תשובה א' להרשב"א זלה"ה והאירה עינינו בכמה דברים הלא היא כתובה בספר הישר בכלל תשובות הרשב"א סימן ר"ז ז"ל התשובה לארכה ולרחבה: שאלת האשה שעשתה שליח לקבל לה גיטה מיד בעלה ואמר הבעל לסופר כתוב ולעדים חתומו ואחר שנכתב אמר הבעל לעדים תנהו לשליח קבלה זה מה ספק יש במסירה זו מפני שראינו חוששים שמא האשה עשאתהו שליח לקבלו מיד הבעל ממש ולא מיד שלוחו וקפיד' הוי ואנו לא ראינו שיהא הקפדה אלא באומרת התקבל לי גיטי במקום פלוני שאינה רוצה להתבזות במקום אחר שמכירים אותה אבל היכן מצינו שיהא קפידא בין קבלתו מיד בעל לקבלתו מיד שליח בעל:
 
תשובה רואה אני את דברי החושש באומרת התקבל לי גיטי מיד בעלי שמא מקפדת בדבר זה ודוקא באומרת התקבל לי מיד בעלי אבל לא באומרת התקבל גיטי מבעלי וכן האיש שעש' שליח הולכה ואמ' תן גט זה ליד אשתי ואפ' לרבי חנינא ולא נחלקו הם אלא באומר הולך גט זה לאשתי ואעפ"י שלא פירש כן בשום מקום שמא לפי שאינו צריך דלאו כי רוכלא ליתני וליזיל דהא תנן הקפדה בין בגיטין בין בקדושי' ושמא דכל שאומרי' בין איהו בין איהי מיד בעל' או ליד אשתי דילמא בהקפדה אמרי דאי לא אף אנן נימא אי אמרה קבל לי קדושין במקום פ' וקבל לה במקום אחר תהא מקודשת דהא לא תנן בקידושין בדידה אבל /אלא/ בדידיה בלחוד הוא דתנינן אלא דאשמועינן הקפדה בקידושין בדידיה וה"ה בדידה ובגיטין דאשמעינן בין בדידה בין בדידיה לא אצטריך אלא משום פלוגתא דרבי אלעזר דאמר דבגיטין ליכא הקפדה בדידה כיון דבע"כ מתגרשת אבל בקידושין דמדעתה מתקדשת לא אצטריך לאשמועי' דאשמעינן בחד וה"ה באידך ואדרבא אקשינן בקדושין למה לי לאשמועינן בקדושין ובגרושין דמסתמא מגיטין שמעינן לקדושין אלא דאשכח טעמא למאי איצטריך וכיון שכן אף אנו חוששים כאן שמא בקבלת שלוחה משליח הבעל קפדה כיון דאמר /דאמרה/ ליה קבל לי מיד בעלי: ועוד לכשתמצי לומר דהלכה כרב ומשום בזיון דבעל דילמא אף כאן איכא משום בזיון דידה כאילו הבעל מבזה אותה שלא ליתנו אלא ע"י השליח ולא ע"י עצמו: וא"ת אחר שאיני חושש לדבר זה מפני מה חלקתי בין התקב' לי מיד בעלי להתקב' לי מבעלי וכן בבעל בין תן גט זה ליד אשתי להולך גט זה לאשתי לפי שע"כ יש לנו לומר דבהולך גט זה לאשתי לא בהקפדה אמר דהא לר' חנינא הועיל ולרב נמי לא הוי טעמא לחד מן לישני אלא משום גזרה חצרה הבאה לאחר מכאן ואי קדמה איהי ושויה שליח אף לרב הועיל אלא שאני אומר דהתם כשלא אמר תן גט זה ליד אשתי אלא הולך גט זה לאשתי וקרוב אני בעיני שאלו אמר תן גט זה ליד אשתי דהוי קפידה ודאי וממנה לאשה שאמרה התקבל לי גיטי מיד בעלי אבל אם אמרה התקבל לי לא הוי קפידא לכשת"ל הלכה כרבי חנינא או אפילו כרב ללישנא דגזרה משום חצרה הבאה לאחר מכאן עד כאן לשון התשובה להרשב"א ז"ל:
 
והנה מכלל תשובה זו הראנו לדעת כמה דברים הא' הדין שהתחבטנו עליו אם כמו שסובר רב שאין האשה עוש' שליח לקבל גיטה מיד שליח בעלה דאפשר דקפיד משום בזיון אם יסבור כן האיש גם כן כשהאשה עשתה שליח לקבל גיטה שאין האיש עושה שליח לתת הגט ליד שליח האשה דדילמא בהא נמי יש לחוש דקפדה האשה משום בזיון וכדאשכחן נמי דחיישי' לקפידת האשה כמו בדבעל בהתקבל לי גיטי במקום פלו' אלא דלא אישתמיט שום אחד לכתוב זה בפירוש והנה בכל הדברים האלה כווננו לדעת הרב ז"ל ודבריו ברור מללו להשוות דין חשש קפידת האשה בזה לדין קפידת הבעל ושכמו שלדעת רב אין האשה עושה שליח לקבל גיטה מיד שליח בעלה הכי נמי אין האיש עושה שליח לתת הגט ליד שליח האשה גם מה שכתבנו דאעיקרא דדינא דאין האשה עושה שליח פירכא וטעמא קלישא הוא דר' חנינ' פליג ארב וסבר אשה עושה שליח דהלכה כר"ח ואליבא דרב נמי איכא תרי טעמי טעמא דחצרה וטעמא דבזיון ולטעמא דחצרה היכא דקדמה איהי ושוייה שליח אין מקום לחששא כמו שבארנו כל זה לעיל והן הן דברי הרב ז"ל בעצמם ודברים ברורים הם גם כן מצד עצמם ומן הטעם הזה עצמו לא נמצא דין זה מפורש בדברי שום א' מהפוסקים מפני שרוב הפוסקים פוסקים דלא כרב ואף לדעת רב לחד טעמא כשקדמה איהי ושויא שליח ליכא חששא והכל בכלל דין אין האשה עושה שליח לקבל גט מיד שליח בעלה ולא נשאר לבאר אלא לטעמא דבזיון היכא דידע הבעל שהאשה ממנה שליח לקבלו ואינה מקבלתו היא ואפילו הכי לא קפיד דהשתא ליכא חששא דבזיון דבעל ואינו בכלל דין אין האש' עושה שליח ומיהו כשהאשה לא ידעה שהבעל אינו נותנו מידו ליד שלוחה אלא על ידי שלוחו לענין זה דוקא הוי נפקותא ולהא לא חש לה כלל והסומך עליו בזה סמוך לבו לא ירא: אבל מכל מקום אעיקרא דדינא בסדור מעשה גט זה אשר חשבנו למשפט שם לעיל שהאיש יעשה שליח להוליך הגט ליד שליח האשה נמצאתי למד מדברי הרב ז"ל מתוך החלוק שמחלק בין אומרת התקבל מבעלי לאומרת מיד בעלי שהסדור שכתבתי אינו עולה כהוגן וזה שהסדור שכתבתי אינו לצאת ידי חובת רשות האשה שנתנה רשות לשלוחה לעשות שליח ושליח שליח שהיא לא נתנה רשות אלא ששלוחה יעשה שליח אבל לא שהבעל יעשה שליח: ועוד שלפי דבריה צריך שהמקבלו מיד הבעל יביאנו ליד השליח שכך אמרה וכשיגיע גיטי לידך מיד בעלי הנז' או מיד וכו' אבל כל עצמו של סדור זה לא באנו עליו אלא באמרנו שאף על פי שהאשה ודאי כן רצתה בנתינת רשותה לשליח' לעשות שליח מכל מקום שני ענינים הם הא' ששלוחה יקבל הגט מהבעל: והב' ששלוחה יעשה שלוחים ואף על גב דענין זה אינו מתקיים כשהאיש יעשה שליח להולכה דל ענין זה מהכא ולא נשתמש בחלוקת נתינת הרשות אלא בחלוקה הראשונה וכאלו לא נתנה רשות אלא אמרה התקבל לי גיטי מבעלי והאיש נותנו לשלוחה ע"י שליח דמהני כדלעיל ולא מפני שרצת' ליפות כח השלי' לשווי שלוחי' הפסי' כח הראשון ואעפ"י שהי' מקו' לגמג' בזה קצת אחר שירד לנתינת רשות להשתמש ע"י שלוחי' אחרי' ולא אמרה בדרך זו שיהיו שלוחי הבעל אלא שלוחי שלוח' דלמא קפד' בהכי מ"מ כבר מלאנו לבנו שלא לחו' לזה במקום הדחק אבל כפי דברי הרב ז"ל יגענו לא הונח לנו וזה שכפי החלו' שחלק הרב בין התקב' גט מבעלי להתקב' מיד בעלי דבמיד בעלי הוי קפידה אפי' למאן דלא חייש לקפידא מן הסתם וא"כ אפילו כי דלית נתינה רשות לשוויי שליח ולא נבא להשתמ' אלא בכח ראשון שמנת' שליח לקבל גיטה מבעלה אין בכלל מנוייה אלא ששלוחה יקבלנו מיד הבעל לא ע"י שלוחו כיון שאמרה מיד בעלי וכשבאנו מכח נתינת רשותה אין במשמעו אלא שליח שלוחה לא שליח דבעל ודכתי': ואפילו תאמר ששליח ראשון שיעשה שלוחה להביא הגט לידו נעשה שלוחו ושלוחה שליח שלוחה על /של/ האשה ושלוחו של הבעל ובכ"ג שפיר דמי כיון שהשליח המקבלו מיד הבעל מביאו ליד שליח האשה ובפרט לסוברים ששליח הובאה לא הוי שליח קבלה אלא כמו שליח הולכה דהכל עולה למנין א' ולא שייך ביה ג"כ לא חזרת שליחות אצל הבעל מ"מ אם שליח שליח האשה יעשה שליח אחר שלישי או יותר מזה ויקבל הוא הגט מיד הבעל אין לו לשלחו על ידי שליח שיביאנו ליד שליח הראשון של האשה אלא צריך ששליח שליח שלי' המקבלו מיד הבעל הו' עצמו יבאנו ליד שליח האש' שכך הי' התנאי שיגיע גט לידך מיד בעלי או מיד שלוח' או שליח שלוחך ופשיט' דכל מה שנתנה רשות לעשות שליח אעקר' דמילת' קאי שאמרה מיד בעלי וכל שלוחי' שאפש' שיעשה שלוחה אינם יכולים לקבל אלא מיד הבעל ולא מיד שלוחו וכן מה שאמרה מיד שלוחך היינו מיד שלוחך דוקא ולא מיד שלוחו של שלוחך שישלחנו לידך והא ודאי ליכא למימר שיש בכלל נתינת הרשות ג"כ שהשליח אשר יקבל הגט מיד הבעל יוכל לשלחו ע"י שליח דאלו במה שאמרה ויהא לך רשות לשוויי שליח ושלוחך שליח ודאי אין לפרש ושלוחך שליח לשלחו דהא מסיים עלה לקבלו מיד בעלי דהיינו ע"כ שהשליח של השליח לקבלה לא לשלחו ובמאי דקאמר נמי בתר הכי ומעת שיגיע גט לידך מיד שלוחך או מיד שליח שלוחך אין לפרש מיד שלוחך שיקבלנו מהבעל או מיד שליח שלוחך אשר יעש' שלוחך לשלחו על ידו לידך ובזה היא באה לתת רשות ששליח שלוחה ישלחנו לשלוחה ע"י שליח שלו דהא ודאי שליח שלוחך דומיא דשלוח' שהכונ' ששלוח' יביאנו לה כמו מיד בעלי ושליח שלוחך נמי הוי כה"ג שיקבלנו מהבע' ויביאנו ועוד שאין לכלול בלשון ומעת שיגיע גט וכו' שום רשות אחרת שלא נכללה בעקר נתינת הרשו' שבתחלה שלשון ומעת שיגי' לידך מיד שלוחך אינו אלא סיום וחזוק הדברי' הראשונים ובדברים הראשונים לא נכללו אלא שלוחי קבלת הגט מיד הבעל כדפי' ולא שלוחי הולכ' מיד השליח המקבל מיד הבעל וכל אלה דברים מבוארים בעצמם לא נתנו ליכתב וק"ל והכלל העולה שאין בכח נתינת הרשות אלא מנוי שלוחים להביא הגט ליד השליח ר"ל לקבלו מיד הבעל ולהביאו אבל מנוי שלי' לקבלו ולשלחו אין בכלל הדברים כלל ומן הסתם ג"כ אי אפשר לפי דברי הרב ז"ל שחדש בחלוק דמיד הילכך אין כאן תקנה אם לא שהמקבלו מיד הבעל יביאנו ליד שליח האשה וכדכתיבנא לעיל מעפר דל.
 
אליהו ן' חיים:
שו"ת ראנ"ח סימן יג
 
תשובת שאלה זו כבר נדפסה ושם קצר הרב ואח"כ נמצאת שהאריך בזו יותר וחזרנו להדפיסה שבה הורה את המעשה אשר יעשון
 
שאלה יבמה נפל' לפני שני יבמין הא' כאן והאחד במדינת הים והיבם שבכאן עשה בה מאמר ואח"כ לא רצה לכונסה והוזקקה לגט למאמרה וחליצה לזיקתה כדת מה לעשות על פי התורה:
 
תשובה בפרק ד' אחין אמרינן אמר רבא נתן גט למאמרו הותרה צרתה אבל היא עצמה אסור' דמיחלפא בבעלת הגט איכא דאמרי אמר רבא הותרה אף היא ופירשו המפרשים דאמתניתין דג' אחין קאי שמת הא' ועשה השני מאמר באשת אחיו ונתן גט למאמרו ומת אחר כך ונשארו בעלת המאמר ואשת שמעון זקוקות ללוי ללישנא קמא דרבא אשת שמעון שאינה בעלת המאמר מותרת ללוי אבל בעלת המאמר אסורה דמיחלפא בבעלת גט דזיקה שהיא אסורה וללישנא בתרא דרבא לאיחלופי לא חיישינן ואף היא עצמה מותרת ורובא דרבותא /דרבוותא/ פסקו כלישנא בתרא דרבא ולקולא זולתי ר"ח פסק כלישנא קמא דלא הותרה אלא צרתה אבל היא עצמה אסורה: ולכאורה נראה דללישנא בתרא דרבא דאמרינן הותרה אף היא אף על גב דמלתיה דרבא והותרה לאח השלישי קאמ' שבעל המאמר מת כבר כדכתיבנא דאמתניתין קאי מ"מ כמו שהותרה לו הותרה גם לבעל המאמר עצמו כיון דלהאי לישנא לא חיישינן לאיחלופי: וכן נראה מבעיא דרב חנניא בפרק ר"ג דבעי נתן גט למאמרו וכו' וקאמ' תלמודא ותפשוט ליה מדרבא ומתרץ מלתא דפשיטא ליה לרבא מבעיא ליה לר"ח ומלתיה דרבי חנניא לכאורה בדידיה הוא וכן מלתיה דרבא דמייתי עליה ואין לחלק בין הוא לאחין דאי חיישינן לאיחלופי אף לאחין אסורה ואי לא חיישינן לדידיה נמי שריא ומאיזה טעם נאסור אותה וכן הם דברי התוספות בפרק ר"ג וכן כתב הרא"ש דכלישנא בתרא דרבא קימא לן וללישנ' בתרא בין לאחין בין לדידיה שריא וכן היא דעת הראב"ד ז"ל: מיהו רש"י ז"ל בפר' ר"ג כתב דאפילו ללישנא בתרא דאמרינן הותרה אף היא היינו לאחים וכענין דמתניתין דעלה קאי רבא דמת בעל המאמר והאח הוא דבעי ליבם אבל מכל מקום לבעל המאמר גופיה אסורה וכענין זה כתב הרמב"ם ז"ל בפי' בהלכות חליצה ויבום עשה בה מאמר ונתן גט למאמרו הותרה ויראה לי שהיא אסורה לזה שנתן הגט וכתב הרב המגיד שכן דעת הרשב"א ושכן נראה דעת הרמב"ן ז"ל וכן כתב הנימוקי ונתן טעם לדבר דלא הותרה לו אפילו ללישנא בתרא אף על גב דהותרה לאחים ולא חיישינן לאיחלופי: מעתה לדברי הגדולים האלה חליצת יבם זה גם אחר שיתן גט למאמרו הויה /הויא/ חליצה פסולה כיון שאינה עולה ליבום: ובפרק ד' אחין גבי ה' אחין ג' מהם נשואין לג' אחיות ומתו בעלי האחיות איפליגו רב ושמואל דרב סבר זה חולץ לאח' וזה חולץ לאח' כשנפלו זו אחר זו ואמצעית צריכ' חליצ' משניהם דחליצת אמצעי הויה /הויא/ פסולה לשניהם דהיא אחות חלוצה לכל אחד וכיון דהויה חליצה פסולה צריכה היא לחזר על כל האחים לדברי האומרים יש זיקה דאלימא זיקה ולא מפקעא לה חליצה פסולה ואלו אין זיקה אף על גב דהויה חליצה פסולה מפקעא זיקה אבל לדברי האומ' יש זיקה סבר רב דחליצה פסולה לא מפקעא עד דחלצה משניהם: ושמואל אמר אחד חולץ לכולן דלית ליה דחליצה פסולה צריכה לחזר על האחין ונמצא לפי זה לדעת רב לדברי האומר יש זיקה דחליצה פסולה חוזר אף זו צריכה לחזר אין /ואין/ חליצת בעל המאמר לבדו מספקת להפקיע זיקתה כיון דחליצה פסולה צריכה חזרה: ומיהו היינו דוקא לדברי רש"י שם שכל שאינה עולה ליבום חשיבה חליצ' פסולה להאי מלתא ולפי דברי רש"י נראה לכאורה שאף כיוצא דנדון דידן שאינה עולה ליבום משום איחלופי אף זו בכלל אינה עולה ליבום: אבל מכל מקום התוספות שם חלקו על רש"י וכתבו לא כמו שפירש הקונדריס שכל שאינה עולה ליבום הויה חליצה פסולה וצריכה לחזר אלא דוקא היכא דקלשא זיקה כגון וכו' ולדבריהם אין זו בכלל חליצה פסולה דצריכה לחזר לדברי רב אך לדברי רש"י נראה לכאורה דהויה בכלל אף שיש לדקדק בזו גם כן קצת וכמו שעוד אבאר בע"ה: ומכל מקום אעיקרא דדינא בפלוגתא דרב ושמואל רובא דרבותא פסקו כשמואל דחליצה פסולה אינה צריכה לחזר דאף על גב דהלכתא כרב באסורי כיון דרב לדברי האומר יש זיקה קאמר ואיהו סבר אין זיקה אם כן לדידיה נמי שריא וכיון דלדידיה שריא ולשמואל שריא לא מחמרינן בה הלכך אלו היבם האחר היה כאן זה שעשה המאמר היה נותן גט למאמרו ולא לזיקתו והאח האחר היה חולץ לה והיתה מותרת וזו היא דרך ישרה שיבור לו האדם דחליצת האח האחר הויה חליצה כשרה שהיא מותרת לו ללישנ' בתרא דרבא אף לפירוש רש"י ולדעת הרמב"ם והרשב"א והנימוקי ז"ל שכתבנו אף על גב דלדעת ר"ח דפסיק כלישנא קמא דרבא אסורה גם לאחין וחליצתו גם כן פסולה ואם באנו לחוש לסברת ר"ח שכתבנו אף כשחלץ לה היבם האחר צריכה חליצה גם מבעל המאמר מ"מ ר"ח יחיד הוא בסברא זו אבל בחליצת בעל המאמר יש לחוש שהיא צריכה חזרה כדכתיבנא ואף על גב דאיכא ספקי טובא להתר דשמא אעיקרא דדינא עולה היא ליבום לבעל המאמר ללישנא בתרא דלא כרש"י ואת"ל אינ' עולה שמא בכי האי גוונא לא חשיבה חליצה פסולה שצריכה לחזר אלא שרש"י ז"ל הוא המחמיר בזו ובזו ונמצאו שתי ספקות אלו מצטרפין לדעת אחת אבל מכל מקום יש עוד ספק אחר אעיקרא דדינא אם הלכ' כרב דחליצה פסולה צריכה חזרה או אם הלכה כשמואל דלית ליה הך סברא הלכך נראה לכאורה דשפיר דמי שיתן גט למאמרו ואח"כ יחלוץ והיא מותרת כיון שהאח האחר אינו כאן:
 
איברא שאחרת יש כאן שצריך לשית לב עליה דבפר' ד' אחין בפלוגתא דרב ושמואל פריך עלה דשמואל דאמר אחד חולץ לכלן מכדי שמעינן ליה לשמואל דאמ' כל היכא דאיכא חליצה פסולה ומעליא חליצה מעליא בעינן וכו' ומשני מאי אח' חולץ לכלן אאמצעית ולישנא אחרינ' משני וא"א כי אמר שמואל למפטר צרתה אבל למפטר גופה פטרה אפילו יש שם אחין דחליצתן מעולה ואינה צריכה לחלוץ מהן. והתוס' והרא"ש כתבו דרב אשי סבר כלישנא קמא והלכך לישנא קמא עקר דלשמואל חליצה פסולה לא פטרה חליצה מעליא אפילו למפטר גופה ולפי זה את"ל כדברי הסוברי' כשנתן גט למאמרו הותרה אף היא כלישנא בתרא ושלא כדברי רש"י והרמב"ם דס"ל דהותרה דוקא לאחים אבל לא הותרה אף לו חליצת בעל המאמר זה אחר שנתן גט למאמרו פוטרת אף על פי שיש אחים אחרי' כיון שלבעל המאמר גם כן עולה לו ליבום והויה חליצה מעליא ופוטרת מחליצה מעליא אחרת ואין מקום לחלק ולומ' דסוף סוף איכא עדיפות וזיקתה היא לזיקת האחים חזקה מזיקת בעל המאמר וחליצתו יותר גרועה כלל: וכן לסברת ר"ח דאית ליה דאינה עולה ליבום גם לאחים אם כן חליצת האחים גם כן פסולה וחליצת בעל המאמר אף על פי שהיא פסולה מפקא מזיקת פסולה אחרת ואין מקום לדידיה גם כן לחלק ולומר דסוף סוף חליצת בעל המאמר עצמו יותר גרועה מחליצת האחים הלכך חולץ לה בעל המאמר ואין כאן חששא דלישנא קמא דשמואל דחליצה פסולה לא מפקא מידי מעליא אלא חששא דחליצ' פסולה צריכה לחזר הוא שנשאר לנו אליבא דר"ח אם באנו לחוש לסברת רש"י בפי' חליצה פסולה דהויה אפילו היכא דלא קלישא זיקה מיהו לדברי רש"י והרמב"ם ז"ל דסברי דאסורה לו וחליצתה יותר גרועה מחליצת האחים לא אתיא חליצת בעל המאמר ומפקעא מזיקת האחים ואפילו למאן דלית ליה דחליצה פסולה צריכה לחזר כלישנא קמא דשמואל ולא עוד אלא אפש' שאפילו לדעת התוס' שחלקו על רש"י בפירוש חליצה פסולה צריכה לחזר וס"ל דלא אמרינן צריכה לחזר אלא היכא דקלישא זיקה בדין זה דחליצה גרועה לא מפקא מידי מעליא יודו דאפילו בחליצה גרועה דלא קלשא זיקה אמרינן הכי. ולפי זה איכא למימר דאם כן כלך לדרך אחרת שבעל המאמר יחלוץ לבע' המאמר קודם שיתן גט למאמרו או יתן גט לזיקתו דהשתא ודאי מפסלא על כל האחים ונמצאת שאין כאן חליצה מעליא וחליצה פסולה של בעל המאמר מפקא שפיר מזיקת האחים דהויה גמר חליצתן פסולה אם לא שנאמר דסוף סוף חליצת בעל המאמר גופיה יותר גרועה מחליצת האחין אע"ג דכלהו פסולות וכל כה"ג נמי אין חליצה פסולה פוטרת אפילו חליצה פסול' אחרת כל שחליצה ההיא יותר גרועה מהאחרת כדאמרינן בההיא דחלץ לאחיות לא נפטרו צרות דאע"ג דחליצת האחיות והצרות כלן פסולות מכל מקום חלץ לאחיות לא נפטרו צרות משום דחליצת האחיות יותר גרועה מחליצת צרות אלא דלא מצאנו זה מפורש דחליצת בעל המאמר קודם הגט או אחר הגט לזיקתו היא יותר גרועה מחליצת האחים ונמצא אם כן דכיון דגריעות כולם שוה חליצת בעל המאמר מפקא מזיקת האחים שחליצתן פסולה גם כן ויצאנו מידי חשש לישנא קמא דשמואל: ואיברא דלפי סדר זה חשש צריכות חזרת חליצה פסולה איתיה בודאי דלכולי עלמא חליצה פסולה למאן דאמר צריכה לחזר אף זו צריכה לחזר אלא דיצאנו מחשש לישנ' קמא דשמואל דחליצה פסולה לא מפקא מזיקה מעליא לדעת רש"י והרמב"ם ז"ל האוסרים בעלת המאמר לבעל המאמר כשנתן גט למאמרו אפילו למאן דלית ליה חליצה פסולה צריכה לחזר מ"מ לדעת המתירים בעלת המאמר לבעל המאמר אחר שנתן גט למאמרו יצאנו מידי כל החששות בין מחשש הפקעת חליצה פסול לזיקה מעליא בין מחשש חליצה פסולה צריכה לחזר דאין כאן חליצה פסולה ואף כשת"ל שהיא פסולה נהי דחשש חזרה איכא מ"מ חשש חליצה פסולה לא מפקא מזיקה מעליא אינו אלא ללישנא קמא דשמואל:
 
איברא שמהר"ם נשאל על גט למאמרו וחליצ' לזיקתו איזה מהם קודם וכתב וז"ל וששאלתם לכתוב לכם איזה מהם יש לעשות קודם גט או חליצה מסברא נראה דגט קודם כיון דגט יבמין דרבנן למשקל מינה קדושין דרבנן וחליצה דאורית' ודרשינן סוף פ"ק חלוץ הנעל כיון דחלץ לה נעל הותרה לכל ישראל סברא דמיד אחר חליצה תהא מותרת לכל ישראל הלכך חליצה לבסוף וכן משמע תלמודא דקאמר גט למאמרו וחליצה לזיקתו וכו' ואיברא שאם דברי מהר"ם אלה מיירי אף במקוס /במקום/ דאיכא אח אחר הראנו לדעת דמ"מ גט קודם לחליצ' אלא שמ"מ נראה מדבריו ג"כ שאם קדמה חליצה שפיר דמי לענין שאין בו חשש חליצה פסולה הצריכ' לחזר ולא חשש לישנא קמא דשמואל דחליצה /פסולה/ פסול לא מפקא מידי מעליא שהרי לא אתא עלה אלא מטעם סברא בעלמא ולישנא דגמרא ולא אמר דגט קודם ודאי דאלו קדמה חליצה פסלה על האחים אלא שי"ל דההוא מעשה שנשאל עליו לא היו שם אחים ואע"ג דהשאלה היא סתמית וגם הרב ז"ל לא באר לחלק כלל ולומ' דאם יש שם אחים ודאי גט קודם ולא חליצ' מטעמא דכתיבנא מ"מ נוכל לומר שכל דברי הרב במקום שאין אח אחר ואעפ"י שסוף סוף יש לדקדק למה לא אמר הרב דגט קודם ולא חליצה משום דחליצת בעל המאמר קודם הגט פסולה ואעפ"י שאין שם חליצה מעליא הימנה מ"מ אין לנו לעשות חליצה גרועה במקום שאפשר לעשותה מעליא שהוא אחר שיתן גט למאמרו דמשתריא אף לדידיה לדעת רוב הפוסקים אלא א"כ תאמר שמהר"ם ז"ל ס"ל כרש"י והרמב"ם דנתן גט למאמרו מיתסרא עליה והלכך בין כך ובין כך החליצה גרועה ולכך הוזקק לומ' דגט קודם מסברא ומלישנא דגמרא והשתא דאתינא להכי יכולים אנו לומר דאפילו היו שם אחים אחרים מ"מ נר' לו לרב דכמו שאם היתה חליצה קודמת היתה החליצה פסולה הוא הדין נמי כשהגט קודם החליצה פסול אליב' דרש"י והרמב"ם והלכך לעולם לא יצאנו מידי חליצה פסולה והכל עולה לענין אחד אלא דמסברא ומלישנא דגמ' גט קודם לחליצה אלא שאם היו דברי הרב במקום אחים יש להקשות דלמה הרב לא שת לבו גם לסבר' החולקי' על רש"י והרמב"ם הסוברים נתן גט למאמרו תחלה הותרה אף לדידיה והויא אח"כ החליצה כשרה לגמרי ואם יהיה חולץ קודם הויא לה חליצה פסולה לענין שצריכה לחזר ולחשש חליצה פסולה לא מפקא מידי מעליא ואם כן עדיף טפי לתת גט קודם אבל אם נפרש דברי הרב במקום שאין שם אח לא חש הרב כלל אפילו אם היה חולץ קודם שהחליצה נעשת פסולה וכשהגט קודם החליצה כשרה לדעת כל החולקים על רש"י והרמב"ם דכיון שאין שם אחים ולא צרה והחליצה אינה אלא לפטור היבמה מההוא יבם גופיה לא הוה חיישינן כל כך לחליצה פסולה לדעת המתירים לפיכך לא אתא אלא מסברא ומלישנא דגמרא שהם טעמים כדאים להקדים הגט כמו טעם החשש בהקדמת החליצה מהטעם שאמרנו ואפשר יותר ממנו: הכלל העולה מדברי מהר"ם אין הכרח לנדון שלנו כיון דאפשר לומר דשלא במקום אחים מיירי הרב או דלא סבירא ליה כלל לסברות הפוסקים שבאנו אנחנו לחוש דאיהו ז"ל רב גובריה לסמוך על הכרעתו אבל אם באנו אנחנו לחוש לסברות הפוסקים צריכים אנו לחקור איזו היא דרך ישרה שנבור אם להקדים הגט קודם החליצה כדי שנצא מחשש החזרה מפני שאז החליצה פסולה אליבא דכ"ע אם נקדים החליצה ויש לחוש לצורך חזרה לדעת האומרים שחליצה פסולה צריכה לחזר אעפ"י שבהקדמת הגט לדעת רש"י והרמב"ם ז"ל הויא נמי החליצה פסולה דצריכה לחזר לדעת המצריכים חזור ואפילו לדעת הבלתי מצריכים חזור שמודו בזה משום דלא מפקעא מידי חליצה מעליא ללישנא קמא דשמואל מכל מקום כיון שיש סברות שמתירים אף לו רווחא מלתא שאין כאן שום חששא: או אפשר להקדים החליצה עדיף דבזה אנו יוצאים מידי חשש שיש לחוש לדעת האוסרים אותה לדידיה לפי שאין כאן שוב חליצה מעולה אבל בהקדמת הגט אנו נופלים לחשש חליצ' פסול' מפקא מידי מעליא דמודו בה אפילו מאן דלית ליה חליצה פסולה צרי' חזור ללישנא קמא דשמואל. איברא כשעמדנו על סברות הפוסקים המפורסמים הפוסקים כלישנא קמא והאוסר' בעלת הגט לדידיה לא אשכחן בהו דמצטרפות לדעת אח' דהרא"ש ז"ל דפסיק כלישנא קמא דשמואל הוא סובר דמותרת אף לדידיה ונמצא לדעתו חליצה זו כשרה והרמב"ם והראב"ד והרשב"א דאסרי לדידיה לא פסקי כלישנא קמא דשמואל: והרמ"ה שפוסק כלישנא קמא דשמואל ומחמיר גם כן באסור בעל המאמר איכא למאן דאמר דהוא סובר דאסורה אף לאחים ואם כן אין חלוק בין אם קדם הגט או החליצה לבעל המאמר שלעולם אין חליצת האחים מעולה הימנה. ונמצא שלדברי כלם חליצת בעל המאמר פוטרת אף על גב דמטעם דמהני לאחד לא מהני לאחר מ"מ הם מצטרפים להתר וכדכתב מהר"י קולון דשני פוסקי' המתירי' אעפ"י שמטעם שמתיר זה אין מתיר זה מצטרפים אע"ג דמהר"י בפסקים ובכתבים נר' חלוק בזה. והתוספות גם כן שנראה שלדעתם הלכה כלישנא קמא דשמואל שכתבו דלישנ' קמא דשמואל לא /צריך למחוק תיבת לא/ אתיא כרב אשי וכיון דרב אשי ס"ל הכי ודאי פסקינן כותיה שמן הטעם הזה כת' הרא"ש ג"כ דהלכ' כלישנ' קמא דשמואל מ"מ אפילו ס"ל דאסורה לדידיה לדידהו לא הויא חליצה פסולה אלא היכא דקלשה זיקה אבל זו כשת"ל אסורה אין איסורה אלא מטעם דמחלפא בבעל' הגט אע"ג דמשום לתא דבעלת הגט דקלשא זיקה הוא האסור כיון דלא הוי אסורה מן הדין אלא משום דמחלפא בבעלת הגט לא חשיב' חליצ' פסולה דקלשה זיקה דכתבו התוס' דלא אמ' חליצה פסולה צריכה לחזר אלא היכא דקלשא זיקה ולכאורה נר' דה"ה לענין חליצה פסולה לא מפקא מידי מעליא דקאמר שמואל דלא אמרינן הכי אלא בחליצה פסולה דקלשא זיקה ואעפ"י שיש לדון בזה קצת ולומר דלענין זה אפילו חליצה פסולה כל דהו לא מפקא מידי מעליא מיהו אפשר דאדרבה זיל לאידך גיסא דפסול דכה"ג לא הוי אסורו אלא משום דמחלפ' בבעלת הגט לא חשיבא חליצ' פסול' לא לחשש חזרה ולא לחשש מפקא מידי מעליא ואפי' לדעת רש"י: ורבי ירוחם כתב וז"ל וכתב הרמ"ה מ"מ אם נתן גט למאמרו ולא לזיקתו הותרה צרתה ליבום והיא אסורה דמחלפא בבעלת הגט דעלמא ואם רצה לחלוץ חליצה של אחד מהם פוטרת צורתה /צרתה/ ואינה צריכה גט שני נר' מדבריו דאפילו היכא דאיכא צרה דחליצתה מעליא דכה"ג אפילו ללישנא בתרא דשמואל חליצה גרועה לא מפטרא צרה דחליצתה מעולה דחלץ לאחיות לא נפטרו צרות ומ"מ כותב דחליצתה של אח' מהן פוטרת צרתה ונר' דהיינו טעמא משום דס"ל דאע"ג דחליצה גרועה לא מפטרא חליצה מעולה דצרה גריעותא דמחמת גט למאמרה לא חשיבה גריעותא דלא תהני לגבי חליצה מעליא דצרה אף ע"ג דאינה עולה ליבום כיון דלא הוי אלא משום חששא דמחלפא בעלמא מכלל זה הראנו לדעת דאף כשת"ל דאסורה לדידיה אסור דכה"ג לא חשיב פסול חליצה לדון בו דין חזרה או דין חליצה פסולה לא מפקא מידי מעליא למר כדאית ליה ולמר כדאית ליה אלא שי"ל שמה שכת' הרמ"ה חליצתה של אחת מהם לאו כל א' מהן קאמר אלא חליצת המעולה פוטרת הגרועה ואחת מהן לאו דוק' כל אחת מהן דומיא דאמר האומר בזו ובזו אם יש באחת מהן שוה פרוטה מקודשת ומפרש תלמודא מאי בא' מהן באחרונה והרמ"ה לא חש לפרש אי דוקא חליצת צרה או אף חליצת בעלת המאמר דלא קאי השתא לבאור דין זה אלא לומר דבחליצת אחד סגי ועוד שאפשר שהרמ"ה לשיטת התוס' אזיל דלא חשיב חליצה פסולה לשום דבר אלא היכא דקלשה זיקה אבל בעלת גט דמאמר לא חשיבא קלשא זיקה מיהו לשיטת רש"י ז"ל דכל היכא דאינה עולה ליבום חשיבה פסולה לענין חזרה אף זו חשיבה פסולה ולא מפקא מחליצה מעליא וכן נראה מדברי הריב"ש בסימן קצ"ט בדין ראובן שמת והיו לו שתי נשים ושני אחים ואחד מהאחים עשה מאמר באח' מן הנשים שכותב הרב ז"ל שבעל המאמר יתן גט לבעלת המאמר ותחלוץ מן האחר שלא עשה בה מאמר דהויא חליצה מעולה אחר גט בעל המאמר אבל לחלוץ מבעל המאמ' לא ס"ל לרב משום דחליצתו הויא גרועה בחליצת האח מעולה ולא מהניא לפטור הצרה אפילו ללישנא בתרא דשמואל ואף על גב דאסור בעלת מאמר לבעל המאמר אינו אלא משום דמחלפא וזה שלא כדברי הרמ"ה כפי פשטם. סוף דבר אחרי כל הסברות האלה נראה היותר נכון להקדים הגט למאמרו לחליצה וכן עשינו מעשה:
שו"ת ראנ"ח סימן יד
 
שאלה על ענין הגט שנתן ה"ר מרדכי לבת דוד ע"ת שאם לא יתראה כמנהג וכו' ועדי המסירה כתבו שטר על מסירת הגט בתנאי כמנהג ועבר הזמן שקבע בתנאי ובאה האשה לשאול רשות מהב"ד להנשא ויצא הגט והשטר הנז' בפני ב"ד וימצא כתוב שטר עדי המסירה בלשון זה ביום ב' וכו' גרש מרדכי את ארוסתו פאלומה בגט כשר ע"ת וכך אמר מרדכי הנז' לפאלומה הנז' הרי זה גיטך על תנאי זה שאם לא אתראה בעיר קושטאנטינה בפני ב' עדים יהא גט מעכשו ותהיה מגורשת מעכשו בגט זה מעכשו ומותרת לכל אדם ואם אתראה בעיר קושטאנ' הנז' ביום פ' הנז' לא יהא גט ותהיה נאמנת עלי שלא נתראיתי וכו' באופן שבמקום שהיו צריכין לכתוב ותהיי מגורשת ממני שהוא סימן הנקבה לנוכח כשמדבר עמה כתבו ותהיה מגורשת שהוא סימן הנסתרת או הזכר הנמצא והעדים באו בפני הב"ד והעידו שכשמסר מרדכי הנז' הגט ליד פאלומה הנז' כלכל דבריו במשפט ואמ' לה בלשון לעז בלשון מדבר לנוכח ותהיי מגורשת אלא שהסופר לא דקדק בכתיבת השטר וגם הם לא שתו לבם גם לזאת ושאינם בקיאי' בדקדוק כ"כ וחשבו שתהיה יאמר גם לנקבה הנמצאת:
 
תשובה כי כבר היה לעולמים מעשה דומה לזה קצת בגט א' שהיה כתוב שבקית ופטרית וכו' אנת אנתתי בכל מקום שתמצא וגמגם באותו גט הר"ל ן' חביב על זה מפני שכתוב בכל מקום שתמצא שלפי הדקדוק היה צריך לכתוב בכל מקו' שתמצאי שהוא לשון המדבר לנוכח כיון שהוא מדבר עם האשה שאומר יתיכי ליכי אנת אנתתי וכו' אבל בכל מקום שתמצא הוא שלא לנוכח לנקבה ואפשר שיתפרש שהוא מגרש את אשתו בכל מקום שתמצא אשה אחרת ידועה לו והכא נמי אפשר לפרש שאינו מגרש אשה זו לפי שלא אמר לה ותהיי מגורשת בלשון המדבר לנוכח אלא ותהיה שמשמעותו שאשה אחרת תהיה מגורשת ממנו בקבלת זו גט זה ואף על פי שאמר לה הילך גיטך אפשר דלא קרי ליה גיטך אלא מפני שכתוב בשמה אבל לא מפני שמגרשה וכו' ואף על פי שלשון הילך גיטך לבדו נראה דסגי למסירת הגט וכל שנתן גט לידה ואמר הילך גיטך סגי והיא מגורשת בו ואף על פי שלא אמר הרי את מגורשת ממני בגט זה מ"מ נראה דאם לא היה אומר אלא הילך גיטך היה משמעו כן השתא שאמר ותהיה מגורשת הוכיח סופו על תחלתו שכשאמר לה הילך גיטך לא הילך גיטך ותתגרשי קאמר אלא הילך גיטך שכתוב בשמך ותהיה אשה אחרת מגורשת ואפילו נאמר דלשון הילך אין משמעותו אלא הילך גיטך להתגרש בו מ"מ כשאמר ותהיה שמשמעותו לאשה אחרת י"ל שהוא חוזר בו ממ"ש הילך גיטך ומפרש אשה אחרת דומיא דמהיום ולאחר מיתה דחולצת ולא מתיבמת משום דמספקא לן חזרה הואי ואפי' למאי דמספקא לן אי תנאה הוא אם נאמר כאן שאומר לה הילך גיטך ע"מ שתתגרש בו אשה אחרת ג"כ אין כאן גט ואפי' תאמר דלאו לשון תנאה ממש הוא שאינו מגרש את זאת ע"מ שתתגרש אשה אחרת ג"כ אלא שמגרש את אשתו ואומר שגם כן אשה אחרת תהיה מגורשת ומכל מקום הוא מגרש את זאת י"ל דלא מהני דלה ולא לה ולחברתה כדאמרינן לענין כתיבה וכתב לה ולא לה ולחברתה ועוד דמעולם משמעו אינו נראה שרוצה שבגט זה תתגרש זו ואחרת ושבגט אחד תתגרשו שתים ואפי' תאמר דכל כה"ג אין ראוי לחוש מ"מ כיון שאפשר לספק בהבנות האחרות דחזרה או תנאה או כיוצא בזה יש לנו לחוש באסור ערוה ואעפ"י שאח"כ כתיב ותהיי נאמנת עלי שלא נתראיתי וכו' אין זה מוכיח שהגרושין היו לה ועדין אפשר לומר שמגרש אשה אחרת ותלה הנאמנות בזו שכל זמן שתאמר היא שלא נראה תהיה מגורשת האשה האחרת:
 
אלא שכל זה איננו שוה להחמיר בענין גט זה ולעגן אשה זו שהרי בעלה חלף הלך לו ומי יודע אם ישוב עוד לביתו ואשה זו תשאר שוממה ואפי' ישוב אין זווגן עולה יפה והרואה יראה שמלבד מה שאחרים חלקו על מה שגמגם הרב הנז' ולא שתו לבם גם לזאת הוא עצמו ז"ל כותב שם שלא היה חושש לזה אם היה דוחק בענין אבל כיון שהיה אפשר להשיג גט אחר על נקלה היה מגמגם בזה לכתחלה.
 
ועוד דלא דמי נ"ד לנדון של הר"ל ז"ל שהגמגום היה בלשון הגט בעצמו שהיה כתוב בתוכו אבל כאן שאין גמגום זה אלא מחמת שכתבו עדי המסירה שכתב שם בלשון הזה וכיון שהגט יוצא מתחת ידי האשה ומתקיים בחותמיו ואפילו אינו יוצא מתחת ידי האשה אלא מתחת ידי הסופר שהניחתו האשה בידו למשמרת כיון שמודה בו לו והוא אומר כן יוצא מתחת ידה קרינן ביה וכיון שהי' אומרת שבעלה נתנו לה וגרש בו בלשון מועיל לגירושיה אין לנו לחוש למה שכתוב בשטר עדות העדים דאפי' לא היה אותו שטר יוצא לפנינו היתה האשה מותרת ע"י הגט ואין לנו צורך לשטר עדי המסירה כדי להתיר האשה ודל שטר מהכא אלא שיש לומר שאין זה כלום שאעפ"י שאין לנו צורך להשתמש בשטר ההוא מכל מקום כיון שהם אומרים שבלשון זה ניתן לה הרי היא מוכחשת במה שאומרת שניתן לה בלשון מועיל ויש לנו לסמוך על עדות העדים המכחישים אותה יותר מדבריה וכיוצא לזה כתב הרא"ם בתשובה על שליח שהביא גט ואמר שהיה שליח להולכה והיה בידו מעשה ב"ד על מנוי שליחותו ובשטר היה נראה שעשאו שליח לקבלה ופסל הרב ז"ל השליח ההוא אף על פי שהשליח לא היה צריך לשטר שליחות והיה נאמן לומר שהבעל עשאו שליח הולכה כמו כל שליח שמביא גט שהאמינוהו חכמים לומר שהוא שליח ודל שטר שליחות מהכא מכל מקום פסל אותו הרב ז"ל כיון שהיה שטר ועדים מכחישים אותו וה"נ דכותה היא.
 
איברא שהרב ז"ל כתב שם שהיה רוצה להכשירו מטעם שהיה אפשר לומר שעשאו שליח לקבלה וגם עשאו שליח להולכה אלא ששאל פי השליח ואמר שלא היה שם אלא מנוי שליחות אחד וכיון שכן יצא מוכחש בדבריו מכח השטר ונפסלה שליחותו ובנדון דידן גם כן היה אפשר לומר שנתנו לה בלשון מועיל כדברי האשה ואחר הנתינה או קודם נתנו פעם אחרת כלשון השטר ובין כך ובין כך היא מגורשת בנתינה שנתנו לידי האשה בלשון המועיל בין קודם בין אחר כך וק"ל אלא שאם האשה אומרת שלא היתה שם אלא נתינה אחת ואמירה אחת אין ענין לזה וכענין מה שכתב הרב ז"ל ועוד שהדבר מוכרח בעצמו שלא היו שם שתי נתינות דבשלמא בההיא דרב יכולים אנו לומר שרצה ליפות כח הגרושין לעשותם על ידי קבלה ומפני חשש שאין מועיל עשאו גם כן שליח להולכה ושכיח לעשות כן להרכיב אתרי רכשי אבל בנדון זה שאין שום ענין ושום יתר שאת בלשון תהיה בלשון נסתר אין מקום כלל לומר שאמר בלשון האחד ובלשון האחר
 
והר"ם מפדואה בגט אחד שהביא השליח והיה כתוב בשטר שליחות שעדי הגט היו ראובן ושמעון והגט שהביא היו עדיו לוי ויהודה כתב שהיה רוצה להכשירו משום דדל שטר השליחות מהכא וכיון שהיה אומר על הגט שהביא בידו שעדיו לוי ויאודה בפני נכתב ובפני נחתם ושהוא הגט שנתן לו הבעל לא היינו משגיחים בשטר השליחות כיון שאין אנו צריכים לו בהכשר הגט דבשלא שטר השליחות השליח נאמן אלא שאחר כך גמגם בדבר מפני שהשליח היה שליח ב' שהוא צריך לשטר שליחות לראיה שהבעל נתן כח לשליח א' למנות שליח אחר אבל אם לא היה שם אלא שליח אחד נראה שהיה מכשירו ואף על פי שכפי שטר השליחות לא נעשה שליח לאותו גט וצ"ל מפני שהשליח א' שקבל הגט מיד הבעל לא היה שם לחקור ממנו אם נכתב שם גט אחר ולכך י"ל ששטר השליחות נכתב על גט אחר שהיו עדיו ראובן ושמעון ואחר כתב גט אחר שעדיו לוי ויהודה ונתנו לשליח להביאו ולא נכתב עליו שטר שליחות אבל אם היה השליח לפנינו ושאלו ממנו ואמר שלא היה אלא גט אחד שנתן לו הבעל ושהשטר נכתב על אותו גט שהביא בידו אינו נאמן בשליחותו כיון שהוא מוכחש מכח עדי השטר שאומרים שגט אחר נתן בידו ועל גט אחר מינהו.
 
מכל מקום נראה שכל זה משנה שאינה צריכה לנדון שלנו דנדון שלנו לא דמי כלל לא לההיא דהרא"ש ולא לההיא דהר"ם מפדואה שאין לתלות שם בטעות דלא עבידי דטעו בכי האי גוונא לכתוב לשון שטר קבלה בעד הולכה או לוי ויהודה בעד ראובן ושמעון והחלוק ביניהם מבואר בעצמו אבל בנדון דידן דעבידי אינשי דטעו בהכי לחשוב שלשון תהיה יאמר גם כן על נקבה הנמצאת דלאו כולי עלמא דקדוק גמיר והעדים בעצמם אומרים שכוונתם במה שכתבו תהיה על נקבה הנמצאת ושדברו לשון הואי שלא על פי הדקדוק אין ספק שיש לתלות בטעות ושהם נאמנים כשמפרשים דבריהם ואף על פי שכתב ידם יוצא ממקום אחר. וההוא דהר"ל אף על פי שהוא טעות כיוצא בזה וגמגם בו הרב התם שאני שהיה בגט בעצמו שההקפדה בו יותר כמו שהקפידו בכמה דברים צריך שיהיה מוכיח מתוכו וגם לא היו שם העדים לפרש דבריהם מכל הני טעמי נראה שהאשה הזאת מותרת להנשא וה' יצילני משגיאות מעפר דל.
 
אליהו ן' חיים:
שו"ת ראנ"ח סימן טו
 
שאלה ראובן ושמעון ואמם לאה הרשו ללוי לגבות בעדם ובשמם כל הנכסים אשר להם ביד כל נברא שבעולם ובפרט ביד גד ונתרצו ויאותו שיהיו כל הנכסים שיגבה לוי בידו לזמן חמש שנים רצופות שלא יהיו רשאים לא היתומים ולא האלמנה הנז' ולא באי כחה לתבוע ממנו הנכסים הנזכרים בתוך הזמן הנז' ולוי נתחייב לכתוב בפנקסו כל מה שיגבה דבר יום ביומו ולשאת ולתת עם הנכסים הנזכרים ולתת ליתומים מהריוח ששה למאה, וקבל עליו כל אחריות הנכסים הנז' ובתוך הזמן הנז' בלכתו דרך אניה בלב ים לא נודע מה היתה לספינה הנז' ולכל ההולכים בתוכה ועתה פנקסו הוא בעין וכתוב מידו כל מה שהוא מנכסי היתומים הנז' וללוי נשארו יתומים קטנים ובן א' משלש עשרה שנה והלאה יורנו רבינו מורה צדק מה משפט נכסי ראובן ושמעון היתומים ואמם לאה על כל הנמצא כתוב בפנקסו ככתוב הכל בארוכה בשטר החיוב שנתחייב לוי הנז' אם יוכלו ראובן ושמעון או אמם לגבות מנכסי לוי או מבנו הגדול או מנות צדקו כל הנמצא כתוב בפנקסו מכח שטר החיוב שהוא כתוב וחתום בעדים נאמנים אם לאו ושכרו כפול מן השמים. /שאלה זו נשאלה באותו לשון גם מהמהר"ם אלשיך בשאלה קל"ז/.
 
אין ספק ודאי שכל הכתוב בפנקסו של לוי שגבה מממון היתומים הנז' מצד שמעמידין אותו בחזקת שנכנסו לרשותו של לוי כל שכתב פנקסו /מה שכתב בפנקסו/ יקיים בבית דין ולא מבעיא בנדון זה שמתחלה התנו כן שכל מה שיהיה גובה יכתבם בפנקסו כמו שנכתב בשטר שביניהם שנראה שדעתם לומר שכל הכתוב בפנקס יהיה נדון שנכנס לידו אלא שאפילו לא התנו כן וכתב הוא בעצמו בפנקסו כל מה שגבה מנכסי היתומים הרי כל הנמצא כתוב שם ודאי בחזקת שנכנס לידו שאין אדם עשוי כלל לכתוב בפנקסו שגבה מה שלא גבה ואין לתלות בזה שום טענה שבעולם וכיוצא לזה כתב הרא"ש ז"ל בתשובה סימן פ"ו שיש לסמוך על מה שכותב האדם בפנקסו להוציא מן היתומים ואפילו מה שרצה הרב ז"ל לספק שם ממה שאמר בגמרא בכיוצא בזה דדילמא לפנחיא בעלמא כתב כן פירוש שיבדלו אנשי ביתו מהם והוצרך הרב לחלק שם לא שייך אותו ספק אלא באותו נדון שהיה כותב על משכונות ידועים אבל בנדון זה שאינו ממון מיוחד ורשום אלא סתם קבלתי כך וכך לא שייך לומר כלל לפנחי' וזה מבואר בעצמו וכיון שנכנסו בידו הרי הם חוב עליו ודאי ואין לטעון בעד היתומים טענת נאנסו כיון שכתוב בשטר שקבל אחריות כל מה שיכנס לידו אפי' אם בעלמא הוו טענינן ליתומים נאנסו כל שכן אי אפילו בעלמא לא טענינן נאנסו כמו שכתוב בתוספות בפרק המוכר את הבית אבל מה שצריך לעיין בזה הוא אי חיישינן לפרעון ונטעון ליורשים שמא פרע להם כל מה שגבה אם לאו ולכאורה היה נראה שאף לזו אין לחוש כיון שכתוב בשטר שיהיו המעות בידו עד ה' שנים ועדיין לא הגיע זמן הה' שנים דלפרעון בתוך הזמן לא חיישינן דק"ל כריש לקיש /בבא בתרא ה' ע"א/ שהקובע זמן לחבירו וא"ל פרעתיך בתוך זמני שאינו נאמן וכיון דאיהו לא הוה מצי טעין אנן נמי לא טענינן ליה. אלא שאני מספק בהא דר"ל דדילמא עד כאן לא אמרינן דלא עביד איניש דפרע בגו זמניה אלא בחוב בעלמא שהלוה לו לזמן שכל הנאה של לוה ולא (מפסיד) [מרויח] מדי מפרעון בגו זמניה בכי האי גונא דוקא אמרינן שכיון שהלוה לזמן שהיה סבור שיוכל לפרוע ומקודם לכן לא רצה לפרוע לא עביד דפרע קודם הזמן ההוא אבל בחוב שהוא מפסיד בשהייתו כגון בנדון דידן שכל זמן שהוא מעכב ממון היתומים בידו הוא צריך לפרוע ששה במאה ואם יפרענו קודם לכן מרויח שכר המעות שהוא צריך לתת אפשר לומר דכל כי האי גונא עשוי הוא לפרוע כדי שירויח שכר המעות שהוא צריך לתת ואף על גב ששעור ששה למאה הוא סך מועט וכל אדם רוצה שיהיו מעות בידו לשכר ששה למאה וכן נראה מלשון השטר שכל זה נעשה לתועלת לוי שכתבו שם ולא יורשו להוציא המעות מתחת ידו כל זה הזמן מ"מ מאן לימא לן שהוא לא רצה לתת ריוח כלל אפילו זה המעט שכמה פעמים שאין השכר מצוי כל כך בסחורות ואף שחשש שמא היה חשש אסור בדבר כיון שהיה מקבל אחריות המעות עליו ורצה לפרוע אותם מיהו יש לאומר לומר שכל כי האי גונא הוי מלתא דלא שכיחא ולא טענינן להו ליתמי כמו שכתבו התוספות על טענת נאנסו אבל מצאתי להרא"ש ז"ל בתשובות סימן פ"ו שכתב דין אין אדם פורע חובו בתוך זמנו על העסק אע"פ שאין האדם מתעסק בעסקא ההוא בחנם ולא הוי כל הנאה שלו אלא פלגא באגרא או תלתא ואף גם זאת שאני מספק אינה אלא אי מה שכתוב בשטר שיתן ריוח ששה למאה הכוונה בו ששה למאה בכל שנה ולא הוצרך לפרש מפני שסמך על לשון הדיוט השגור בפי האנשים כמאמרם כך למאה שהכונה בו כך למאה בשנה ואי נמי פירושו ששה למאה לכל החמש שנים מ"מ אם יחזור המעות ליתומים קודם הזמן ינכה מהריוח לפי רוב השנים ולפי מעוט השנים שנמצא משתכר בהחזרת המעות תוך הזמן שכר מה המעט הוא אם רב ולפיכך היה מקום לספק שמא פרע תוך הזמן אבל אם התנאי היה שיתן ששה למאה בעד המעות כל הזמן של החמש שנים שהיה התנאי שיעכבם בידו ואף אם יחזירם תוך הזמן לעולם אל יחסר סך הששה למאה איני מספק כלל שאין חלוק דין זה לכל מלוה בעלמא דלא חיישינן כלל לפרעון בתוך הזמן כ"ש שכפי הנראה מלשון השטר שהוא לא התחייב לתת הששה במאה אלא מהריוח שיהיה מהנכסים ולא יתן אותם אלא אם יהיה שם ריוח אבל אם אין שם ריוח לא מחייב מידי וכן נראה ודאי דאל"כ הוי רבית אבל כיון שהתנאי לא היה אלא לתת מהריוח אינו אלא קרוב לשכר ורחוק להפסד דשרי במעות היתומים ואעפ"י שקצב שעור הריוח ויש לדון קצת בכה"ג מ"מ נראה שזה היה תנאם וכיון שכן לא היה מרויח כלום בחזרה ומכל מקום כל זה כשהיו יורשי לוי אשר באו לגבות מהם גדולים אבל אם הם יתומים קטנים יש לדון בו מב' טעמים חדא מפני שהתוספות סוברים שלא אמרו בגמרא גבי חזקה דר"ל אע"ג דאמר מר הבא ליפרע מנכסי יתומים לא יפרע אלא בשבועה תוך הזמן יפרע אפי' שלא בשבועה אלא דוקא ביתומים גדולים אבל ביתומים קטנים דאיכא למיחש לצררי לא מהני חזק' דר"ל דעביד איניש דמתפיס צררי בגו זמני' ואין לחלק במלוה זו משום דהויא כעין עסק דכיון שקבלו האחריות עליו ה"ל ככל מלוה ועוד שאף בעסקא נראה מדברי הרא"ש בתשובות דלא יצא מחשש התפסת צררי אלא משום דסבירא ליה כשטת הסוברי' דלא חיישי' במלוה תוך הזמן להתפסת צררי הא לשטת הסוברי' דאיכא למיחש להתפסת צררי איכא למיחש אפי' באותו נדון שלא היה מלוה אלא עסק אלא שמכל מקום הרא"ש ז"ל הכריע כדברי האומרי' דלא חיישינן לצררי תוך הזמן והכרעתו מכרעת וכל זה אני כותב כפי הנחת סברת השואל בזה שהוא מחזיק את לוי בחזקת מת וקורא את בניו יתומים קטנים אבל כפי מה שהוא כותב בעניינו של לוי שהלך דרך אניה בלב ים ולא נודע מה נהיה הספינה /מהספינה/ ומההולכים בה אין כאן דין יתומים קטנים שהרי פשיטא שאין היורשים יורדין לנחלה על ידי זה שאין יורדי' לנכסי המת לירש עד שידעו בעדות ברורה שמת אבל אם שמעו בו שמת או גוים משיחין לפי תומן אף על פי שמשיאין אשתו על פיהם ונוטלת כתובתה אין היורשין נוחלין על פיהם כמו שמבואר כל זה בדברי הרמב"ם ז"ל וכ"ש בנדון בזה /זה/ שאין שם רמז עדות כלל ואף אשתו אינה מותרת לינשא בכך ומה שכתב הרמב"ם ז"ל מי שטבע במים שאין להם סוף יבאו עדים שטבע בפניהם אם אבד זכרו אף על פי שאין משיאין את אשתו לכתחלה היורשים נוחלים על פיהם דוקא טבע במים שאין להם סוף וראו עדים את הטביעה קאמר דבכל כי האי גוונא חזקתן למיתה ואם נשאת לא תצא כדאמר רב ביבמות האלהים אכלו כוורי לחסא ולכתחל' דוקא הוא דאמרינן דלא תנשא מפני חומר ערוה אבל בנדון זה שלא ראה שום איש טביעת לוי ואפילו טביעת הספינה פשיטא דכל כי האי גוונא אינו בחזקת שמת ואפילו אבד זכרו ואין אשתו מותרת כלל אפילו בדיעבד ואין יורדין היורשין לנחלה כלל וזה מבואר בעצמו ועושין בנכסיו כדין המסודר בגמרא בנכסי שבוי ובהלך למדינת הים ושמעו בו שמת ומכל מקום אם יש עליו חוב בשטר או אפילו בעל פה שדינו נותן להפרע שיש בו התנאים המסלקים חשש פרעון ב"ד מורידין לנכסיו את הב"ח ונפרעין ממנו שלא בפניו שעד כאן לא נחלקו הראשוני' במלוה שבא ליפרע שלא בפני הלוה אם נזקקין לו אם לאו אלא דוקא בלוה שהלך למדינת הים והוא עתיד לחזור כאן דבכי האי גוונא סובר ר"ח ז"ל שאין נזקקין להפרע שלא בפניו ולהרי"ף ז"ל אם אפשר להודיעו מודיעין לו ואם אי אפשר נזקקין לו אבל בכל כיוצא בזה שאבד זכרו וקרוב הדבר שלא ישוב עוד לביתו פשיטא ודאי שנפרעין שלא בפניו ובנדון זה אפילו שבועה אפשר דלא בעי כיון שעדיין הם בתוך הזמן כמו שכתב הטור /חו"מ/ בסימן ק"ו ויש אומרים אפילו אין בו נאמנות והלך למדינת הים בתוך הזמן כיון שחזקה שאין אדם פורע תוך זמנו יפרע בלא שבועה אעפ"י שעתה בשעת פרעון עבר זמנו ולא נהירא וכו' ולא כתב לה בלשון יש אומרים גם לא חלק עליהם ואמר ולא נהירא אלא מהטעם שכתב כיון שעתה עבר זמנו יש לחוש שמא שלח לו מעותיו על ידי שליח והוא טוען הא אלו הוא עדיין בתוך זמנו כיוצא לנדון זה לא חיישינן כלל ונפרע שלא בשבועה וכיון שלא מדין יתומים הוא נפרע אין לנו לחוש למה שחששו בדין היתומים שאמרו אין נזקקין לנכסי יתומים קטנים שלא חששו לזה אלא לגבי יתומים קטנים אבל שלא במקום יתומים לא חששו מעולם אלא שהיה מקום לספק בזה קצת כיון שזה האיש אבד זכרו והסברא נותנת ודאי שמת ואף על פי שסברא זו לא תוסיף תת כחה על פי הדין לא להתיר את אשתו ולא להוריד לנחלה מכל מקום תועיל לתת עליו חומרי מתים לענין זה שלא יהיו נזקקין לנכסיו דשמא הם נכסי יתומים ואיברא שסברתי היתה נוטה שלא לחוש לזה כיון שלא מצאנו זה אלא לגבי יתומים והיא חששא בעלמא ואין לנו אלא מה שמצאנו להם בפירוש ואף גם זאת בנדון זה שהוא תוך הזמן וצריך לצרף בזה חומרת המחמירים לחוש לצררי תוך הזמן אבל מכל מקום לא הייתי סומך על דעתי עד אמצא מקום לסמוך עליו עד שמצאתי להר"ן ז"ל בתשובה שהכריע סברא זו בפירוש כמו שכתוב שם בתשובה סימן ל"א וז"ל אבל לענין מה שחששו עוד מפני ששמעו בו שמת והוו להו נזקקין לנכסי יתומים מצד שמועה זו כיון שלא נתברר הדבר איני חושש כלל לפי שאין היורשים נכנסים לנחלה אלא על פי עדות ברורה וכדתנן וכו' הלכך אף על פי שיצא קול שמת אין נזקקין לנכסי יתומים אלא לנכסי אביו ואף על גב דבפ' המפקיד משמע דחוששין לקול של שמועה וכו' אינה לענין זה כלל דהתם הוא דחוששין בדבר מפני תועלת בעל הנכסים עצמו אבל לא שמפני חשש שמועה דעלמא יהיו בית דין נמנעין שלא להגבות לבעל חוב את חובו וכשאמרו אין נזקקין לנכסי יתומים לא מעיקר דינא אמרו אלא מתקנה והבו דלא לוסיף עלה בנכסי יתומים ודאי אמרו אבל מפני חששא של יתומים הרי לא שמענו ואל יתקשה אדם וכו' והרי דברי הרב ז"ל מקיימים כל מה שאמרנו ולא נשאר לנו ספק מן הצד הזה אמנם מטעם אחר יש לדון בזה בין אם נחזיק את לוי בחזקת חי בין אם נחזיקהו בתורת מת מטעם שאין מקבלין עדים שלא בפני בעל דין ואפילו אם הוא בחזקת מת מכל מקום לגבי בניו הקטנים הוה ליה כשלא בפניו דקטן הרי הוא כשלא בפניו ואין מקבלין עדים אפילו בפני האפטרופוס שלו כמבואר לפוסקים: איברא שלדעת הראב"ד ושאר מהפוסקים היכא דאיכא שטר אין אומרים כן משום דמקיימין את השטר שלא בפני בעל דין וכל שכן את"ל כסברת התוספות שכתבו בריש גיטין ובמסכת כתובות דנפרע שלא בפניו ומיתומים אין צריך לקיים את שטרו ובכי האי גוונא צריך לאוקמי כל נפרע שלא בפני הלוה שכתבו הפוסקים כגון שיש למלוה שטר ואף על גב דמשכחת ליה נמי כגון שעמד בדין ונתקבל עדות בפניו וכמו שכתב הטור מלוה שבא עם שטר מקויים ואין הלוה בפנינו וכו' ומה שכתב בשטר מקויים לאו למימרא שדוקא מקויים בפניו שכיון שלא התנה לומר במקויים לפניו דוקא קודם שילך אלא אמר מקוים סתם משמע ודאי דאפילו בסתם מקוים קאמר שמתקיים אפילו שלא בפני בעל דין כמו שכתב הוא לעיל וכיון שכן מה לי מקוים מה לי בלתי מקוים ומתקיים עכשיו הא מ"מ שלא בפניו התקים אלא הא דקאמר מקוים אינו אלא לאפוקי סברת התוספות בריש גיטין ושאר פוסקים שנפרע שלא בפניו לא בעי קיום ולא טענינן ליה דלמא מזוייף הוא ולכך כת' בשטר מקוים להודיע דדוקא מקוים מהני ועוד נבאר זה כנז' לקמן וכל שכן היכא דאיכא כתב יד כעין נדון שלנו שנראה מדברי הטור שעל ידי כתב יד גובין מן יתומים קטנים כל שאין לחוש לפרעון וכן באר הרשב"א ז"ל בתשובותיו וכתב אלא מיהו נתחבטו הראשונים היאך אפשר להם לגבות כלל והא קימא לן אין מקבלין עדים שלא בפני בעל דין וקטן כמי שאינו כאן הוי והראב"ד ז"ל אמר כגון שהוציא זה שטר שהיא שלו וזה לא אכלה ג' שנים דהא קימא לן מקיימין את השטר שלא בפני בעל דין ומנה זה ומנה סתם כגון שכתב צואת בכתב ידו תנו מנה לפלוני ואי נמי משכחת לה כגון שצוה ביום בפני ג' שאם רצו עושין דין נראה דעל ידי שטר גובין מן היתומים ואף על גב דבתר הכי קאמר דמשכחת לה בגוונא אחרינא אינו חולק בדין הראשון אלא דמוקי לה בגוונא אחרינא אלא שמדברי הרא"ש ז"ל נראה שאפילו על ידי שטר אין גובין אלא אם כן התקיים השטר קודם שמת שכתב בתשובות כלל פ"ח סימן ט' והביאה הטור /חו"מ/ בסימן ק' יורש שנתן נכסי מוריש לקטן ויצא שטר חוב על המוריש אם השטר מקויים מורידין הב"ח לנכסים ואם אינו מקוים אין מורידין שאין מקיימין שלא בפני בעל דין וכן כתב עוד הטור אחר כך בדין נמצאת שדה שאינה שלו דוקא שנתקבל עדות בחיי האב או שהוציא שטר מקויים שהיא שלו נראה דוקא מקוים אבל אם הוא זקוק לקיום לא ואף על פי שבסימן ע"ז /חו"מ/ בדין קובע זמן לחברו כתב הטור אפילו מיתמי ואפילו קטנים נפרעים מהם בלא שבועה אם היה מלוה בשטר או אפי' מלוה על פה והעמיד אביהם בדין ונתקבל העדות בפניו צריך לומר דבשטר מקויים קאמר ואף על פי שהרא"ש ז"ל עצמו בתשובה אחרת קודמת לתשובה הזאת כתב דיני גביות מלוה מיתומים קטנים והורה שם כדת מה לעשות ואמר אם יש שטר למלוה גובה מיתומים קטנים ולא חלק הרב שם אלא בחלוקים המוציאים מידו חשש פרעון או צררי אבל לענין קבלת עדות שלא בפני בעל דין לא שת לבו כלל גם בסוף התשובה כתב ומה שכתבתי למעלה במלוה על פה גובה מיתמי היינו כשנתקבל העדות בחיי האב אבל אם לא נתקבל העדות בחיי אביהם אין מקבלין אותו אחרי מותו שאין מקבלין עדות אלא בפני בעל דין ובפני הקטנים כשלא בפניהם דמי ונראה מתוך הדברים שדוקא במלוה על פה הזקיק הרב קבלת עדות בחיי האב אבל במלוה בשטר אין לחוש כלל י"ל שכל מה שכתב הרא"ש ז"ל מיירי בשטר מקויים ומשום הכי לא חש כלל לקבלת עדות שלא בפני בעל דין גם כתב בסוף דבריו ומה שכתבתי במלוה על פה וכו' משום דדוקא במלוה על פה צריך לקבלת עדות בחיי האב דהוי מלתא דלא שכיחה /שכיחא/ אבל במלוה בשטר אין צורך לזה דעל ידי קיום שהוא רגילות לעשותו ממילא כל אדם בשעת כתיבת שטרו סגי הן אמת שדברי הרא"ש ז"ל בתשובה הזאת המצרכת קיום השטר צווחא עליהו קמאי שהם נגד ההלכה דמקיימין את השטר שלא בפני בעל דין ויש מי שדחה דברי התשובה מקמי מה שפסק בפסקי' דמקיימין את השטר שלא בפני בעל דין ויש מי שחלק בזו שדוקא בזו אומר הרא"ש ז"ל שאין מקיימין ויש מי שמחמיר בקטן דחשיב שלא בפניו יותר מכל קבלת עדות שלא בפני בעל דין ולגבי קטן אין מקיימין שלא בפניו ודברי הרב בבית יוסף צריכין לי תלמוד שרצה להסתייע בישוב דברי הרא"ש ז"ל במה שכתב רבינו ירוחם ז"ל דשטר צואה אין מקיימין שלא בפני בעל דין משום דזכרון דברי' בעלמא הוא שאין נראה כלל מסתם דברי הרא"ש דמיירי בשטר צואה אלא בשטר חוב עשוי כהלכתו שיצא על המוריש וצריך עיון גם לומר דשלא בפני בעל דין דקטן גרע טפי משלא בפני בעל דין דעלמא מלבד שהענין דחוק בעצמו אינו נראה גם כן דמלבד מה שהקשו הראשונים על דברי הרא"ש מדקיימא לן דמקיימין את השטר שלא בפני בעל דין קשיא ליה מההיא תברא דנפיק עלייהו דיתמי דפרק קמא דבתרא /ב"ב ז' ע"ב/ דקאמר רב חמא עלה דלא מקרע קרעינן ליה משום דאם איתא דהוא תברא מעליא בחיי אבוהון הות קמפיק לה והשתא אם תמצא לומר דאפילו בשטר אין מקבלין בפני הקטן למה לי טעמא דאם איתא דתברא מעליא הוה נהי דלענין להפטר הלה מתביעת היתומים מקבלים עדות שלא להוציא מידו כדכתבו הפוסקים מכל מקום לענין קרועי שטרא ודאי דהוי כמוציאין מידם ולא מקבלינן ולמה לי טעמא דאי הוה תברא מעליא. אלא שאפשר לו להרא"ש לדחות דההוא תברא מקויים בב"ד הוה וכל שהוא מקויים לא אמרינן אין מקבלין כדכתבו בתשובה ולכך אצטריך לטעמא דאם איתא וכו' ומכל מקום נראה דאפילו לדעת הרא"ש ז"ל כל שכתב בכתב ידו מהני כמו שנראה מדברי הטור שכתב אמר תנו מנה לפלוני או שדה לפלוני נזקקים לנכסיהם שהרי אין לחוש לצררי ולא לשובר ודוקא שצוה בשטר שכתב בכתב ידו תנו מנה לפלוני ונראה שהוא כתב ידו אבל אם צוה בעדים אין נזקקים שאין מקבלים עדים שלא בפני בעל דין וקטן כשלא בפניו דמי הרי כתב שכתב ידו מהני ואף על גב דלענין שטר סבירא ליה כדעת הרא"ש ז"ל שהביא דברי התשובה כההיא דיורש שכתבתי לעיל ולא חלק עליהם וכן דקדק הוא עצמו אחר כך בדבריו בדין נמצאת שדה שאינה שלו לומר על ידי שטר מקויים וכמו שדקדקנו לעיל:
 
איברא שראיתי גדולי האחרונים העמידו הא דהטור בשכתב היד נכר לכל רואיו ולב"ד ומתקיים ממילא או שובר שהוא כתב ידו היינו שהוא מקויי' כדי שלא יהיה חולק על הרא"ש דבעי קיום מחיים וכל כי הא הוה צריך לאודועי ודאי לא שיסתום לומר אם היא כתב ידו נכר ואין זה במשמע הלשון הזה כלל. אבל לעניות דעתי נראה לחלק בענין ולישב גם כן מה שמקשים על דברי הרא"ש ז"ל שמזקיק קיום לשטר בחיי האב שהרא"ש ז"ל ס"ל בהאי דאיפסיקא הלכתא דמקיימין את השטר שלא בפני בעל דין מכל מקום ענין הקיום הוא שיהיו העדים החתומים שם אף על פי שאינם בפנינו כאילו עומדים לפנינו ומעידים ולהאי מלתא מהני אפילו שיעשה הדבר הזה שלא בפני בעל דין אלא שהעידו המקיימים שלא בפני בעל דין מהניא עדות לשוויי לעדים עדים וכאלו הם עצמם מעידים מפיהם ולא מפי כתבם אבל מכל מקום עדיין לא יספיק זה לגבות מהיתומים ולא עדיפי מגברא דאתו מחמתיה שאפילו שיהיו העדים עצמם בפנינו לא היו מקבלי' אות' כנגד הקטן דכשלא בפניו דמי והוא מה שכתב הרא"ש שאין מקיימין שלא בפני בעל דין כלומר ששטר זה אין מקיימין אותו שלא בפני בעל דין דלא מהניא ליה האי קיומא מהטעם שאמרנו אבל כשהוא מקויים בחיי האב הרי הוא כמעשה ב"ד וכאלו נגמר הדין בחיי האב והוי כנמצאת שדה שאינה שלו ומורידין לנכסיו וכענין זה שכתב הראב"ד בעדי צואה שאם הם ג' וראו ביום הוי כמעשה ב"ד ולא אמרינן ביה אין מקבלין עדים שלא בפני בעל דין וע"כ צ"ל לעולם דטעם דמקוים כדי שיהיה כמו גמר דין ושעבוד גמור מחיים עד שלא יהיה צריך עכשו לעמידת דין ולקבלת עדים ולא להנצל מחשש קבלת עדות שלא בפני בעל דין אם יתקיים עכשו ויעידו העדים בפני הקטן דאם כן אפילו הוא מקויים מאי הוי איהו ההוא קיום בפניו נעשה הא ודאי אי אפשר כלל ליחס סברא זו להרא"ש ז"ל וכשאמר אם השטר מקויים לא התנה שהיה מקויים בפני האב ואין לנו לומר בסתם מקויים הוי בפני בעל דין לדידיה דלא ס"ל מקיימין את השטר שלא בפני בעל דין דאפילו הוא סבור כן מכל מקום ידע ודאי שיש חולקים בזה ואם כן היה לו להתנות שיהיה השטר מקויים בפניו ודברי התשובה במקומם גם כן מדוקדקים לזה שכתוב שם אם השטר חוב מקויים נ"ל שב"ד מורידין בנו לנכסים שנתן היורש לקטן ומדמינן להא דאמר רבא וכו' נמצאת שדה שאינה שלו נזקקין ומיירי בשנתקבל עדות בחיי אביהם דאין מקבלין העדות אלא בפני ב"ד וכן נמי בנדון זה אם אין השטר מקויים אין מקיימין אותו אלא בפני בית דין אבל אם הוא מקויים הוי כנמצאת שדה שאינ' שלו כי כשנתנה לקטן כבר היתה משועבדת לו ומורידין ואי נמי תרצה לומר דהשטר התקיים בחיי האב בפני האב אתי נמי שפיר דס"ל להרא"ש ז"ל כדכתיבנא דכל שלא התקיים בפני האב אף על פי שמקיימין שלא בפני ב"ד מכל מקום הוי כאלו העדים מעידים שלא בפני בעל דין במקום קטן ובשלמא לגבי גדול מתקיים השטר שלא בפני בעל דין וכיון שהעדים מקויימים הוא כמעידים בפניו בשעה שבאים לגבות ממנו אבל גבי קטן אי אפשר לומר כן ולפי זה מה שכתב הטור גבי נפרע שלא בפניו מלוה שבא עם שטר מקויים דוקא במקויים בפני הבעל דין ולא הספיקו לגבות ממנו ולטעמיה אזיל שכתב גבי קטן שצריך שיהיה השטר מקויים הא אם באים לקיימו עכשו לא דאין מקיימין שטר דקטן שלא בפני בעל דין דאכתי מאי מהני ההוא קיום שהרי אין הקיום אלא להודיע שהחתימות אמת וכאלו יש עדים בפנינו והם כמעידי' בפני בעל דין בשעת גוביינא ולגבי קטן אפילו באים העדים בפניהם לא מהני כדכתיבנא ודוקא גבי גדול מהני משום דבשעת גוביינא הוי כמעידים לפניו ובנפרע שלא בפניו שאי אפשר לומר כן צריך שיהיה השטר מקויים מקודם כדכתיבנא:
 
מעתה אחר שטעם הדבר בענין קיום השטר שכנגד היתומים הוא מן הטעם שכתבנו גבי כתב יד לא שייך האי טעמא כלל דכיון שהקיום מהני לענין הכרת החתימה אפילו שלא בפני בעל דין אם כן הכתב יד גם כן יכול להתקיים שלא בפני בעל דין וחשוב כאלו הוא מודה בפנינו וכל שהוא מודה בפנינו מוציאין מהם שלא אמרו אלא שאין מקבלין עדי' שלא בפני בעל דין אבל הודאה ודאי מהניא והיינו טעמא דהטור בכתב ידו מיירי אפילו מתקיים לאחר מיתה ומכלל מה שכתבנו עלה דבמקום כתב יד אעפ"י שהכתב יד מתקיים ע"י עדים גובין בו אפי' מיתומים קטנים ומעתה כל שפנקס זה מתקיים על ידי עדים גובין בו מן היתומים. אלא שיש לשדות נרגא בזה דבשלמא אם היה נודע מתוך כתב ידו שהמעות הנז' היו בידו לזמן אשר מטעם זה לא חיישינן לפרעון שפיר מצינו למימר דגבי בהאי פנקס אבל כיון שאלו לא באנו אלא מחמת הפנקס לבדו לא היינו מוציאים מהיתומים דהוה חיישינן לפרעון ומה שאין אנו חוששין לפרעון אינו אלא מתוך התנאי שהיה ביניה' שיהא מחזיק במעות חמש שנים דמשום הכי לא חיישינן שפרע בתוך הזמן ותנאי זה אינו מתברר אלא על ידי השטר אשר נכתב ביניה' אם כן חזרנו לדין קבלת עדים שלא בפני בעל דין דלדעת מי שסובר דבעינן שיהא מקויים בחיי האב הכא לא מהניא כלל אלא אם כן היה בשטר חתימות יד הלוה כמנהג השטרות שלנו ואף על פי שאיפשר לספק בזה קצת דדילמא בכל כי האי גוונא שגוף החוב מבורר לנו על ידי כתב ידו אלא שאנו חושש' לפרעון ואין אנו צריכים לעדות העדים אלא לגלויי מלתא בעלמא דלא נטעון דלמא פרע איפשר בכה"ג מקבלין שלא בפני בעל דין ועדיף מקיום השטר דמקיימין שלא בפני בעל דין איני סומך על סברא זו לגמרי והספק דבע' מקויים במקומו עומד: איברא שלא הייתי חושש לסברת הרא"ש בזה כיון שהוא יחיד בסברא זו גם שסברתו מסופקת ולדעת הר"י בנו דברי אותה התשובה דחויה אבל מה שהיה מביא לחוש היה מצד הספק האחר שכתבתי מדעת החוששים לצררי תוך הזמן ואם כדי לדחות אותה סברא היינו צריכים צרוף סברת הרא"ש ז"ל לדעת החולקי' והכרעתו כמו שכתבתי כיון שהרא"ש ז"ל מחמיר מטעם אחר הוה נפל פיתא לבירה /לבירא/ אבל נראה שמכל מקום יש לסמוך על דברי שאר הפוסקים לבדם בחשש צררי אשר רבו כמו רבו הסוברים כן והאחרונים הכריעו כדבריהם גם שיש לומר שבנדון זה לא שייך האי טעמא כלל כדפי' לעיל וכיון שאין אנו צריכים לסברת הרא"ש כדי לדחות חשש צררי לא נחוש לסברת הרא"ש ז"ל שמצריך בשטר קיום אחר כיון שכל שאר הפוסקים חלוקים עליו גם שדבריו מסופקים אם הם דחויים בעצמם כדבר ההר"י בנו או אם לא נאמרו אלא באותו נדון דוקא כמו שנראה מתוך סתם התשובה האחרת ומתוך סתם דברי הטור /חו"מ/ בסימן ע"ז ומדברי הגמרא בההוא תברא ודעתי נוטה לזה והנראה לעניות דעתי כתבתי מעפר דל.
 
אליהו ן' חיים:
שו"ת ראנ"ח סימן טז
 
שאלה ראובן ואשת אחיו אלמנה יש להם בית אחזקת קרקע משותף לשניה' בזה האופן שני חלקי הבית הם של האלמנה שנפלו לה לגביית כתובתה וחלק הא' של ראובן ומאז מת שמעון אחי ראובן היו דרים ומשתמשים מהבית הנז' ראובן שנה אחת והאלמנה שתי שנים כפי ערך הזכות שהיה לכל אחד בבית הנז' ועל זה הדרך היו מתנהגים: ויהי היום ראובן קץ בחייו מפני העמל והטרח שהיה לו בזה הענין כי בשתי השנים שהיא משתמשת בבית היה הולך הוא נע ונד מבית לבית ולא יכול עוד שאת השאת והשבר מטולטל טלטלה גבר הוא ופמליתו ועל כן אמר לאלמנת אחיו אחותי אני איני יכול ללכת גולה מבית לבית לחרפה ובוז או קני לך את חלקי או תמכור לי חלקך אך היא השיבה אמרה לו אני איני מוכרת את חלקי וגם איני קונה את חלקך כי יש לי יתומות ואיני מוכרת: ואמר לה ראובן אם כן נמכור יחדו כל הבית כלו לאחרים וקחי שני חלקיך ממעות המכירה ואני חלק אחד והשיבה שאינה רוצה לא בזה ולא בזה: וראובן צר לו מאד על הדבר הזה כי לא ידע מה יעשה. ואם אמור יאמר אומר אם כן יחלקו הבית אין בו דין חלוקה כלל מכמה סבות וראובן צווח כי כרוכיא כי נתנו ה' בידי לא יוכל קום. ויבא היום אל העין עין הארץ עין משפט היא קדש יורו ידינו דין משפט צדק מה יהיה משפטו ודינו על פי התורה יאיר עינינו באור תורתו וכסא כבוד מרום הראשון כבוד הרב ירב' ויפרוץ יעלה במעלות אנ"ס:
 
תשובה לא התבאר בדברי השאלה אם הבית הנז' קנאוהו ראובן ושמעון הם עצמם בשותפות או אם בא להם בירושה או במתנה שאם בא להם בירושה או במתנה ודאי שייך ביה דינא דגוד או איגוד ויכול ראובן להכריח את האלמנה לקנות חלקו של ראובן או למכור ליה חלקה דאיפסיקא הלכתא בבתרא פ"ק דהלכתא אית דינא דגוד או איגוד וכתבוה הרי"ף והרא"ש וכל הפוסקים ואף על גב דבנדון זה א' מן השותפים אשה אלמנה שאין דמים מצויים בידה כ"כ וכתב הרא"ש ז"ל שי"א דלא אמרינן גוד או איגוד אלא היכא דיד שניהם משגת לקנות אבל אם אין אחד מהם ידו משגת לא ודייקי לה מדפריך תלמודא לרב יהודה ממתניתין דשני אחים אחד עני ואחד עשיר ומשני שאני התם דגוד איכא איגוד ליכא אלמא ליתא לדינא דגוד או איגוד אלא היכא דיד שניהם משגת לקנות כבר נדחו דבריהם מרוב גדולי הפוסקים ולית דחש לה וכ"ש שלא נזכר בשאלה שהאלמנה באה בטענה זו אבל אם ראובן ושמעון קנו את הבית בשותפות יש לדון בזה שהרא"ש ז"ל בפסקיו כתב משם ר"י הלוי דינא דגוד או איגוד לא שייך אלא ביורשין או במקבלי מתנה אבל אם לקחו שניהם בית שאין בו כדי לזה וכדי לזה אין אחד מהם יכול לומר גוד או איגוד שהרי לדעת שהיו שניהם שותפים בו קנאוהו ולא למוכרו איש אל אחיו וכן כתב הנמוקי והריטב"א בשם הרא"ה גם בשאלות הרשב"א הוזכרה סברא זו משם הראב"ד והרשב"א ז"ל מסתפק בזה ואעפ"י שיש חולקים בסברא זו מ"מ מספקא לית לן לכוף את המסרב אבל אם בא להם בירושה או במתנה ליכא מאן דפליג דיכול ראובן לומר לאלמנה גוד או איגוד ואע"ג דלגבי האלמנה לא בא בירושה שבא בשאלה דהיא גבתה את חלקי הבית בכתובתה מ"מ אכתי לא הויא כלוקח וכ"ש אם לא היה לה מקום אחר לגבות כתובתה דה"ל ודאי כנפלה לה בירושה ואפילו תימא דהיה לה מקום אחר לגבות וחשבת לה כלוקח לגמרי מ"מ אכתי לגבי ראובן אית ליה דינא דגוד או איגוד כיון דבירושה נפלה ליה ולא הפסיד דינו שהיה לו מתחילה:
 
ולא עוד אלא דאפי' לגבי האלמנה נמי איכא דינא דגוד או איגוד ואם באה אלמנת שמעון לומר לראובן גוד או איגוד שומעין לה ואין ראובן יכול לומר לה כיון דהוית לוקח אדעתא דהכי גבית חלק השותפות וכל זה כתב הרשב"א ז"ל בתשובה וזה לשונו שאלת על מה שכתוב בהשגות הראב"ד דלא אמרו גוד או איגוד אלא בירוש' או במתנה ונסתפקת אם צריך דוקא שניהם יורשים או שניהם מקבלי מתנה אם לאו. תשובה דברים אלו שכתב הראב"ד אין להם עיקר בגמרא אבל הדעת נוטה להם שאם עמדו שני' וקנו מא' מה שאינו ראוי ליחלק אם לא שנתרצו בכך מתחלה לדור בו או שלא לכוף זה את זה בדינא דגוד או איגוד מי הזקיקם לקנות בשתוף ולפיכך אם קנו או שכרו יחד הוברר הדבר כי מתחלה שעבד כל אחד חלקו לחברו להיות עומד כן לעולם בשתוף אבל כשירשו או נתן להם במתנה או זכו בו מן ההפקר שלא ירדו הם מתחלה על דעת שתוף אית דינא דגוד או איגוד ואפילו לפי הסברא הזאת אם לקח א' מן השוק חלק א' מן היורשים מסתברא דאית דינא דגוד או איגוד שהרי בודאי היורש הב' שעומד עדין בחלקו לא הפסיד דינו מפני קניתו של לוקח זה וכל שזה יכול לומר ללוקח גוד או איגוד אף הלוקח יכול לומר לו כן שלא תלקה מדת הדין שתהא יד האחד עדיפא מיד השני והרי הלוקח יכול לטעון סבור הייתי שתתרצה למכור וע"ד כן קניתי ועכשיו שאינך מתרצה למיגד איגוד ומ"מ כל שכן שעיקר הדבר כמו שכתבתי דכל כה"ג שבא לה על ידי גביית כתובה לא חשיבה כלוקח אלא כדין ירושה ומתנה ויכולה לומר גוד או איגוד כדין כל ב' יורשים אלא שכל זה משנה שאינה צריכה בנדון דידן שהאלמנה אינה רוצה בכך כלל אלא ראובן הוא שהוא טוען גוד או איגוד ושורת הדין כמו שכתבתי שאם בא להם בירושה אומר לה שמעון גוד או איגוד כיון דמעולם לא קנה הוא ע"ד שיהיה משתמש בשותפות ואם קנאוהו הם עצמם הדבר במחלוקת בין הפוסקים ואם הספק אין לכוף את האלמנה:
 
איברא דהיה מקום לספק קצת ולומר דאפי' קנאוהו הם עצמם כיון דלגבי האלמנה ה"ל כירושה ומתנה וכמו שכתבנו וכל שבא לאדם בירושה או במתנה יכול לומר גוד או איגוד דלא השתעבד להשתמש בו בשותפות אם כן לגבי השותף האחר אע"ג דהוא לוקח ומתחלה לקח ע"ד שותפות מ"מ כיון שהאלמנה יכולה לומר גוד או איגוד אף הוא יוכל לומר כן שלא תלקה מידת הדין שתהא יד האחד עדיפא מיד השני ונלמוד לזו מההיא דהרשב"א שכתב כשהיו שניהם יורשים ובא אח"כ לוקח במקום היורש וליכא למימר שזה א"א שאדרבה הכי כתב הרשב"א דלעולם אין הוא מפסיד דינו שהיה לו מפני שנוי חברו וה"נ נימא שהלוקח כיון שהיה דינו מתחלה שלא היה חברו יכול לומר לו גוד או איגוד כיון שהיה גם הוא לוקח אף עכשו שחברו נעשה יורש לא הפסיד דינו לא דמי כלל משום דהתם שזכות דינו של זה הוא מצד עצמו שמעולם לא השתעבד להיות משתמש בשותפות והפסד דינו בא לו מכח השותף שנעשה לוקח ודאי אינו בדין שיהא יכול לכופו דאיהו לעולם מצי טעין שאני מעולם לא השתעבדתי להיות משתמש בשותפות והיאך שעבוד האחד יחייב את זה אבל הכא שדינו של זה שהיה לו תחלה שלא היה יכול חברו לומר לו גוד או איגוד לא היה לו אלא מפני שחברו היה משועבד לו להשתמש בשותפות שקנה מתחלה ע"ד זו כיון שנשתנה ליורש דלא שייך לבא עליו בטענה שכבר /נשתעבד/ נשתעבד' לי' למה לא יפסיד את דינו שעיקרו לא בא לו אלא מחמת האחר שהאלמנה יכולה לומר לו גוד או איגוד אף הוא יכול לומר כן מכח ההיא דהרשב"א דלעיל: נראה שעדיין יש לחלק דלא דמי דבשלמא כשאנו באים לחוב את הלוקח ולומר כיון שלקח דבר שהיה לאחר בו שותפות שעבד עצמו להשתמש בו בשותפות אמרינן דכיון שהאחר עדין יכול לומר גוד או איגוד אף זה לא ישתעבד יותר מחברו וכל שכן שאין לטעון עליו אדעתא דהכי קנית וכמו שכתב הרשב"א והרי הלוקח יכול לטעון סבור הייתי וכו' ומעולם לא השתעבד בכך אבל כשהאחד הוא משועבד קודם מתחלתו לכך באופן דלא מצי אמר גוד או איגוד אם אחר כך בא במקום חברו מי שיכול לומר גוד או איגוד לא פקע בכך שעבוד שהיה עליו מתחלה שלא היה יכול לומר גוד או איגוד וכל כי האי גוונא לא יאמר הרשב"א ז"ל שלא תהא יד האחד עדיפא משל חברו כל שכן לפי מה שכתב והרי הלוקח יכול לטעון סבור הייתי וכו' ואף על פי שיש להבין בזה בדברי הרשב"א ז"ל מכל מקום הסברא שכתבתי נראת סברא ישרה יודה בה כל הישר הולך וכ"ש דאעקרא דדינא פירכא שנראה שהאלמנה ג"כ אינה יכולה לומר גוד או איגוד ואף על פי שהבית אצלה בירושה כיון שלא בא לה הבית אלא מכח ראובן וראובן לא היה יכול לומר גוד או איגוד אף היא אם באה לומר גוד או איגוד אין שומעין לה דאומרים לה לא עדיפת מגברא דאתית מחמתיה ואם כן אם בא להם בקנין אין שמעון יכול לומר לה גוד או איגוד עוד יש טענה אחרת לבטל מהאלמנה הזאת טענת גוד או איגוד ממה שבא בשאלה שאמרה האלמנה שאינה רוצה למכור מפני שיש לה יתומות ואם האלמנה מזכה את היתומות בבית ונתנתו להן במתנה והן בפרק שאינן יכולות למכור לא שייך בהו דינא דגוד או איגוד שהרא"ש ז"ל כתב בתשובה דלא שייך ביתומים גוד או איגוד שאין אפוטרופוס רשאי למכור חלקן ואף על פי שהבית הזה לא בא ליתומות (אלא) בירושה מאביהן אלא אמם גבאתו בכתובתה ואחר כך היא נתנתו להן והוה ליה כאלו קנאוהו מאחרים או בא להם במתנה ומצאנו חלוק בענין מכירת הקרקעות בין הקרקע שבא לאדם בירושה ובין הקרקע שקנה הוא וכההיא דאמרינן ולמכור בנכסי אביו עד שיהא בן עשרים נראה דבענין זה לא שנא ובכל ענין אין האפוטרופוס רשאי למכור בתים של יתומים וסתמא קתני בברייתא דפרק הניזקין מוכרין להם בתים שדות וכרמים להאכיל אבל לא להניח ואינו מחלק ואף דברי רש"י ז"ל שם כן נראין שכתב אבל לא להניח שמא יגנבו א"נ משום שבח בית אביהם נוי וכבוד הוא להם וכתב הרב ז"ל שני טעמים כדי לשום את הדין כולל בין במה שירשו מאביהם בין במה שקנו הם אף על פי שאפשר לדחות גם כן שהרב ז"ל או או קאמר ולפי חילוף הפירושים יתחלף הדין ואין ספק שהדין הזה יתברר מתוך דברי הפוסקים אחר החפוש ולנחוץ השואל לא יכולתי להאריך בברור הדבר והנראה לעניות דעתי כתבתי מעפר דל.
 
אליהו ן' חיים.
שו"ת ראנ"ח סימן יז
 
על דבר אשה אלמנה שהיתה מינקת בבית ישראל א' ונתעברה אחר שנכנסה שם למינקת וטוענת שהישראל ההוא אבי הבן היונק נכנס לילה אחת בחדרה ואנסה באומר אם לא תשמע לי אהורגך בסכין הזה ואם תשמעי לי אני אקחך לאשה אף על פי שיש לי אשה אחרת והיא לא היתה רוצה והיתה רוצה לצעוק וסגר פיה ואנס אותה ילמדנו רבינו מה דינו אם הוא מכחישה ואומר לא היו דברים מעולם ואינך מעוברת ממני גם אם יטעון שהיתה ברצונה וחפצה מה דינו גם נסתפקת אם יש לנו לחזור בכל צד שיכניסנה ויקחנה לו לאשה.
 
תשובה זה הענין יתברר דינו מדברי הרב מהר"י קולון ז"ל שורש קכ"ט שכתב שם ז"ל על אודות האשה הטעונה על איש שבעלה בשעה שהיתה מתעלפת ותובעת ממנו בשתה ופגמה והוא כופר ואומר שלא בא עליה כלל לע"ד נראה דבר פשוט דאם היה לה עדים שיעידו כדבריה שבא עליה בשעת עלופה דפשי' דזה חשוב אונס דאין לך אונס גדול מזה אבל מאחר שאיש כופר לא מיבעיא היכא דטוען להד"מ אלא אפילו טעין שברצונה בא עליה פשיטא שהוא נאמן דכלל גדול בדין דהמע"ה וכתב עוד ומאיזה צד נאמר שתהא אשה נאמנת לומר אנסת אותי בלי שום ראיה ובלי שום אמתלא לדבריה ועוד שהרי פסק הרמב"ם כל הנבעלת בשדה הרי היא בחזקת אנוסה ודנין בה דין אונס עד שיעידו עדים שלרצונה נבעלה וכל הנבעלת בעיר הרי זו בחזקת מפותה מפני שלא צעקה עד שיעידו שהיתה אנוסה כגון ששלף חרבו וכו' עכ"ל. הרי בהדיא שהנבעלת בעיר בחזקת מפותה ולא מצ' למימר ישנה הייתי ולכך לא צעקתי ואף על גב דתליית שינה ראויה יותר מתליית העלוף וכל שכן לפי מה שהשיג עליו הראב"ד ז"ל וז"ל חזקה זו איני יודע מה תועלת יש בה אם יש עדים יבואו ויעידו ואם אין עדים אין שם קנס ואם לענין ג' דברים וכו' כלל גדול אמרו בדין המוציא מחבירו עליו הראיה והעיר והשדה שוין הן עכ"ל. הרי בהדיא שאפילו בשדה אמרינן המוציא מחבירו עליו הראיה ולא אמרינן דמהימנא לומר באונס היה וכל שכן בעיר עוד כתב שם ואשר היא טוענת שהבטיחה שישאנה ועל מנת כן מחלה לו ונתפתתה נלע"ד וכו' עד ועוד בר מן דין ובר מן דין נלע"ד ואפילו התנה עמה בשעת מעשה ממש אפי' הכי אינו משלם לה קנס ולא בושת ופגם כיון דמכל מקום מדעתה עבד שהרי בפרק שני דקדושין וכו' ומכריח שם הדבר בראיה מפולפלת ומסיים בה ואומר אלא ודאי כיון דמדעתה עבד אף על גב דקא מטעה לה לא מתחייב ואף על גב דפשיטא דבעלמא אמרינן דמחילה בטעות לא הויא מחילה י"ל דשאני הכא שנבעלה שלא על ידי קדושין גליא דעתה דלא איכפת לה בבשת ופגם ולא נתכונה זו אלא להנאת בעילה וכו' עד וכל שכן בפתוי זה שאנו עומדין עליו שנבעלה לו דרך זנות בלא עדים. עוד שם ובר מן כל אלין טעמא דלעיל אי אפשר לחייב הנטען הזה מאחר שהוא כופר מכל וכל ואומר שלא בא עליה מעולם ואף כי כתבת שיש אמתלאות רבות מראות על הענין וכו' ומסיק שאין טענה מהאמתלאות אלא אמר המוציא מחבירו עליו הראיה אפילו בדיני ממונות לא אזלינן בתר אומדנא ואפילו באומדנא רבה וכתב עוד ונחזור לתורת הדין ונאמר דודאי פשיטא שאין בידינו לחייב הנטען הזה מפי אומד ואפילו היה ממון גמור דחסרון כיס ושכיח דעבדינן שליחותיהו דבני ארץ ישראל כל שכן הכא דפשיטא לענין בשת ופגם דאונס ומפתה לא עבדינן שליחותיהו דהא בעינן ג' דיינין מומחין ובבבל אין מומחין כמו שכתב הרמב"ם בפרק ה' מהלכות סנהדרין ואף על גב שכתב רב אלפס ז"ל וכן השיב רב צמח גאון דמשמתין ליה עד דמפייס לבעל דיניה הלא כתב סמ"ג ז"ל דאין נראה כן לר"י דהאי לנקטיה לכבסיה: וכתב עוד ואשר נסתפקת אם יש לנו לחזור בכל צד שיכניסנה כמו שכתב ר"י ור"ת נלע"ד שאף על גב שכתב הטור באבן העזר וז"ל כתב א"א ז"ל הנטען על הפנויה יש דעות חלוקות י"א שלא לכנוס משום לזות שפתים וי"א שמצוה לכנוס כדאשכחן באונס ומפתה ולו תהיה לאשה ואני אומר נהי דחייבתה תורה לכונסה אחר שנפגמה ה"מ בודאי אבל בקול בעלמא אין להחזיק הקול לפגום שניהם עכ"ל ומתוכו למדנו שהכריע הרא"ש דהוא בתרא כדברי האומר שלא לכנוס אם /שמא צ"ל: אף/ מתוך דברי המרדכי משמע קצת היות דעתו שלא כר"י ורבינו תם מכל מקום דנדון הזה יש להכריע כדברי האומר לכנוס חדא דהסמ"ג הכריע לכנוס כר"י ור"ת ואמרינן דלא הוא בתראה א"כ ברבי' אשר /צ"ל: אם כי דלא הוא בתראה כרבינו אשר/ מ"מ כדאי הם ר"י ור"ת וסמ"ג לסמוך עליהם בשעת הדחק דבודאי אין לך שעת הדחק גדולה מזו דיש לחוש פן תצא לתרבות רעה ומוטב לאכול בשר תמותות שחוטות מלאכול בשר נבלות ועוד דאפילו לדברי החולקים על ר"י ור"ת לא הוי טעמא אלא כדי שלא להחזיק הקול וי"ל דהיינו דוקא מטענת בעלמא אבל זו שכריסה בין שיניה אי אפשר להפסיק הקול או מזה או מאחר והרי זו כבר פגומה ועומדת וגם הוא מאחר דאיכא אמתלאות טובא כאשר כתבתי ואף גלוי ומפורסם שנתעברה לפי הנראה /נכתם/ נחתם עונה האם יכבס בנתר או ירב' לה בורית וכבר נודע מתחל' טבעו בעולם לרוב האמתלאות שכתבת מצורף הריונה וליכא פגמה כולי האי אף לדידיה אם יכניסנה וע"כ נלע"ד מהמובחר נחזור בכל עוז שיכניסנה ומ"מ דבר פשוט הוא שאין לכופו על כך לא בדיני ישראל ולא בדיני האומות מאחר שהוא כופר דמעולם לא עלה על לב ר"י ור"ת לכוף הנטען לכנוס אלא שמצוה לחזור אחר הדבר ולא עוד אלא אפי' בא עליה /בודאי/ דודאי כתבו רמב"ם וסמ"ג דאין כופין אותו לכנוס אלא נותן קנס והולך אם היה בה קנס ובהדיא גרסינן בפרק אלו נערות דבמפתה אמר קרא מהר ימהרנה לו מדעתו ולא מצינו חילוק בין מפתה היכא שמשלם קנס כדי /דדי/ לו בכפיה זו ואפילו אם לא ירצה לכנוס והיכא שאין קנס דנכוף אותו לכנוס מאחר שאין עליו עונש אחר לפי שאין סברא לומר כן ועוד דלא לישתמיט בתלמוד ובפוסקים דלימא בחד דוכתא דיש לחלק בין מפתה למפתה ועוד כתב על הנטענה כבר מאחד בעדים והראשון ושני והשני הינו נשוי וכו' עד והיתה ידי שניהם שוה מאחר שזה נשוי ואי אפשר לו לכנוס מפני תקנת הגאון גם בזה היה נראה לע"ד דעל השני מוטל לכנוס וכו' עד ומ"מ פשיטא דאין לכופו ואפילו לדברי ר"י כדפרי' לעיל. וכתב עוד ועל המסבב לתפסו ביד גוים ויש בדבר סכנה פשיטא שלא יפה עשה וכתב עוד שאם היה מקפיד לכנסה מאי זה טעם שיהיה נלע"ד דאפילו לדברי הרב אין לו לכנסה מאחר שאין עדים שיעידו שבאונס בא עליה שהרי לא אמרה תורה שישא אדם שנואה לו דילמא הוין ליה בנים שאינם מהוגנים וכדגלי לן קרא דמפתה מהר ימהרנה לו מדעתו רק באונס קנסיה רחמנא מפני שעשה שלא כהוגן וגם משום שהתורה חסה על בנות ישראל ההגונות שלא ישארו פגומות עכ"ל הרי שקצרתי דבריו והבאתי כל הצורך לשאלתינו: נראה לתשובת שאלתינו שכיון שאין עדים בדבר אם כופר שעליה להביא ראיה דהמוציא מחבירו עליו הראיה ואפילו בעיר היה צריך עדים איך היתה אנוסה ששלף עליה חרבו להרמב"ם ולהראב"ד אפילו בשדה אמרינן המוציא מחבירו עליו הראיה ולא אמרינן דמהימנא היא דבאונס היה וכל שכן בעיר ואם אינו כופר ואומר שהיה ברצונה מטענתה שהבטיחה לקחתה לו לאשה בשעת הבעילה אינה /אינו חייב/ ממילא כלל לישלם לה קנס ובושת כיון דמכל מקום מדעתה עבד ואף על פי שהטעה אותה לא מתחייב ואף על פי שמתחילתה /שמחילתה/ היה בטעות הויא מחילה דכיון שנבעלה לו שלא לשם קדושי' דרך זנות בלא עדים לא איכפת לה בבשת ופגם ולא נתכונה זו אלא להנאת בעילה ואף על פי שיש אמתלאות המורות איך בא עליה אין לנו לחייב על ידי האמתלאות מאחר שכופר הוא ואומר שלא בא עליה כל שכן שאין דנין בח"ל דיני בשת ופגם כי צריכי ג' דיינין מומחין ואין מומחין בבבל: ואף על פי כן נראה מדברי הר"י שאם לא היה זה האיש נשוי אשה היה לנו להשתדל בכל עוז להכניסה לו לאשה אבל לא לכופו לא בדיני ישראל ולא בדיני האומות וכמו שהאריך בזה אבל זה שנשוי אשה אינו יכול לכונסה מפני תקנת ר"ג ז"ל וכ"ש שמסיים הרב בסוף דבריו שאם הוא מקפיד לכונסה מאי זה טעם שיהי' אפילו לדברי ר"י ור"ת אין לו לכונסה כיון דליכא עדים שבאונס בא עליה שהתורה לא אמרה שישא האדם האשה אשר היא שנואה לו דילמא הויין ליה בנים שאינם מהוגנים מעתה אני אומר שכפי הדין אינו מחוייב לה דבר שאין עדים שאנסה והוא בעיר הנכון הוא לפשר ביניהם דרך צדקה ורחמים שיתן לה איזה דבר שיהיה לה כסות עינים ואת כל ונוכחת על דבר אשר לא צעקה זה נ"ל.
שו"ת ראנ"ח סימן יח
 
שאלה ראובן היה חייב לשמעון מעות ואמר לו לך בכתב ידי זה לאנגורה ללוי שיפרע אליך בעדי שכך אני כותב אליו ושמעון הלך לאנגורה ולא רצה לוי לתת לו מאומה וראובן נסע לצפת ונפטר בחלב ונשארה ממנו יתומה והיא יושבת עם אלמנתו ולא רצתה האלמנה להפרע מכתובתה רק נזונת מנכסי בעלה עד שתגדל היתומה ושמעון בא ותובע חובו ומוציא הכתב יד של ראובן הנז' לראיה ומשיבים לו בעד היתומה כי מי יודע אם ראובן פרע לו אח"כ ולא חש ליטול הכתב יד גם רבים קמים ותובעים בלא שטר ובלא עדים באמרם שהיו נושאים ונותנים בע"פ עם ראובן ומראי' מתוך חשבונותים /חשבונותיהם/ שהי' חייב אליהם ותובע א' בא ושטר חוב בידו על ראובן שעבר זמנו קודם פטירת ראובן וטוען דשטר בידו מאי בעי וכלם חוזרים על האלמנה באמרם אליה למה את יושבת ואוכלת נכסי בעליך ונכסינו ולא תתפרעי מכתובתך שאחרי' היינו אנחנו משתדלים וגובין משאר הנכסים ואת אינך נוטלת לא תניח לנו ליטול והיא תשיב אמריה להם מה תריבון עמדי שאני רוצה ליזון מנכסי בעל ולהשגיח על יתומתו עד שתגדל כי זהו כבודי וכבוד בעלי ואתם אפי' למי שיש שטר בידו אין כח בידכם ליטול מאומה עד שתגדל היתומה ואז ימים ידברו ויקוב הדין את ההר יורנו המורה לצדקה אם יש כח לנז' או טענה כדי לגבות או לחרים /להחרים/ אף אם יקומו לתבוע עם שטרות או בעדים ואם טענינן בעד היתומה שקטנה היא ושכרו כפול מאת ה' מן השמים.
 
תשובה שאלות השואל בדינים אלה אין בהם כדי לספ' ליושב על המשפט שכלם הלכות פסוקות ודברים ברורים בדברי הפוסקים תחלה טענת הבא בכתב יד פשיטא ודאי שאין נזקקין לו ואפי' היה כתב יד של חיוב ממש שנכתב בין שמעון לראובן לראיה על חיוב ראובן לשמעון מ"מ אי אפשר לו לגבות בו אפי' אם היו יתומים גדולים דטענינן להו שמא פרע אביהם כיון שאביהם היה יכול לטעון כן כפי סברת הסוברים דבכתב יד נאמנין לומר פרעתי כ"ש שכפי הנראה כתב יד זה לא היה כתב יד של חיוב בין ראובן לשמעון אלא כתב יד שהי' כותב ללוי שיתן לו כ"כ =כל כך= מעות ואפילו לא נזכר בשאלה שהיה כתוב בו שהיה חייב ראובן לשמעון והבנת הלשון שאומר לך בכתב ידי זה לאנגור' שכך אני כותב אליו נראה שהוא פירוש כתב ידי שאמר תחלה ושיוליך כתב ידו לאנגורי' שיפרע לו ע"י הולכתו ומזה בא שמעון להביא ראיה שהיה חייב לו מאחר שהיה כותב לשמעון שיתן לו ופשיטא שאין זו ראיה כלל ואפי' תאמר שבכת"י היה כותב ומפ' תן לו כל כך מעות מחמת מעות שאני חייב לו מכל מקום אין זה כתב יד של חיוב כמו הוציא עליו כתב ידו שהוא חייב לו כיון שלא נכתב עקרו על חיוב ראובן אלא להודיע ללוי שיפרע לו ולא שייך כלל לומר בזה אם איתא דפרעיה לא היה מניח כתב ידו ביד שמעון ואף על גב שמצד אחר היה מקום לומר שבכיוצא בזה מצי אמר ליה טפי כתב ידך בידי מאי בעי ולא שייך בו שכחה כ"כ כיון שמנהג הוא בהולכים ליפרע על ידי כתב מיד אחרים להחזיר הכתב ליד המשלח ריקם בלתי חתימת מי שנשתלח אליו בעבור הראותו למשלח שלא נפרע ממנו דאל"כ במה יודע איפה שלא פרעו ובחזקת שאינו חייב לו כלום הוא כל זמן שלא יודע לו שלא פרעו וסתמא פורעו תכף כיון שריקם השיבוהו מי שנשתלח אליו ואז לא שייך לומר שכחתי שהיה כתב ידי בידו גם שכיון שהיה כותב ללוי שיפרענו יש לו לחוש יותר שהיום ולמחר ישוב יהפוך ידו ויפרע מלוי והילכך אינו פורע הוא עד שיקח כתב ידו מידו נראה שמפני שאנו מדמין לא נעשה מעשה לחלק בחלוק שלא נזכרו בדברי הפוסקי' להוציא מיד המוחזק ואדרבא יש לנו לגרוע כח כתב יד זה כיון שלא היה כתב יד של חיוב מפורש כמו שכתבתי ואפי' תאמר שכתב יד של חיוב גמור מפור' מסר בידו לראיה על חיובו אלא שא"ל לך בכתב ידי זה לאנגורה כלומר שאיני פורעך כאן ויוצא ידי חובתי שבכתב ידי אבל לך באנגורה ולוי יפרעך בעדי שכן אני כותב לו בכתב אחר שיפרעך מכל מקום מידי ספק דמחלוקת הפוסקים בדין טענת פרעון בכתב יד לא נפיק כמו שכתב וכבר רבו הפוסקים הסוברים דמצי טעין פרעתי וליורשים נמי טענינן פרעתי וכבר פשט המנהג כדבריהם כמו שהעידו האחרונים ובלא כל זה מספק' ודאי לא מפקי' ממונא ומ"מ כל זה משנה שאינה צריכה לנדון זה שהיתומה קטנה ולא מיבעיא אם באנו לחוש לסברת הרא"ש ז"ל דס"ל דאפי' בשטר אין מוציאין מהקטן אלא א"כ התקיים בחיי האב דאל"כ ה"ל מקבלי עדים שלא בפני ב"ד כמו שכת' בתשובה והביאה הטור בסימן ק"י בח"מ וגם אחרי כן מדקדוק דברי הטור שם בדין נמצאת שדה שאינה שלו נר' דסבירא לי' כסברת הרא"ש אלא אפילו לא חששנו כלל לסברת הרא"ש שכבר צווחו עלה קמאי אי נמי באנו לחלק אפילו לפי סברתו בכתב יד ולהעדיף כח כתב יד יותר מהשטר להא מלתא כמו שנראה מדברי הטור שעם היותו מסכים לסברת הרא"ש מדהביא דבריו ולא חלק עלהם וגם מדקדוק דבריו שכתב אחרי כן כמו שכתבתי עם כל זה כתב שבכתב יד גובין מן היתומים עד שאחרונים הוצרכו להעמיד דברי הטור דוקא בכתב יד נכר ומתקים מאליו כדי שלא יהיה חולק על ההיא דהרא"ש ואני בעניי בפסק אחד כתבתי לישב דברי הטור ודברי הרא"ש אעקרא דהאי דינא דסבירא להו דבעי' התקים בפני האב (שתמו) [שתמהו] עליהם האחרו' ובכלל דברי הרא"ש פנים להעדיף כח כת' יד להאי מלתא דלא בעי קיום מחיי האב מ"מ עדין כל זה איננו שוה לנדון זה ביתומים קטנים אין נזקקין לנכסיהם אפי' בדב' שאין צריך לקבלת עדות אלא בהוד' ומת או נדוהו על שלא פרע או בחוב שבתוך זמנו כמו שמבואר בדברי הפוסקים ובנדון זה אין שום א' מהדינים האלה ואפי' בחוב שלא הגיע זמנו להפרע דקדקו התוס' בפ"ק דבתר' מדלא נקט גבי חזק' דר"ל אע"ג דאמ' מר אין נזקקין לנכסי יתומי' קטני' אלא נקט הא דאמר מר הבא ליפרע מנכסי יתומים לא יפרע אלא בשבועה דביתומים קטנים לא מהניא חזקה דר"ל להזקק לנכסיהם ושאר פוסקים אחרים גם כן נמשכו לסברתם אעפ"י שהרא"ש לא הכריע כן הילכך מכל הני טעמי אין גובין מנכסי היתומה בכתב יד זה וזה כלו מבואר אין צריך לומר ברבים הקמים לתבוע בלי שטר ובלי עדים שבא בשאלה שהיא קימה שאין בה הדור ולא ניתן לישאל כלל אפילו במקום יורשים גדולים ותובע א' הבא לידון בשטר שעבר זמנו היה גובה אם היה במקום גדולים אך בנדון זה שהיתומה קטנה א"א לו לגבות מדין אין נזקקין לנכסי קטני' עד שיגדלו אין צריך לומר אם באנו לחוש לדברי הרא"ש דלא מהני שטר אא"כ התקיים בחיי האב ובלאו הכי ה"ל מקבלין עדים שלא בפני ב"ד. ועם היות דבריו תמוהים לכאורה ותשובת עצמו אחרת גם כן נראה כחולק על זה ואין כאן מקום להאריך: ומעתה אין כאן מקום לתביעת הב"ח עם האלמנה ולא בעלי דברים דידה נינהו כיון שאין להם דין לגבות ודין האלמנה אינו תלוי אלא בב"ד אם יניחוה להיות נזונת מהנכסים אם לאו כסברת אנשי גליל או אנשי יהודה ואם יש מנהג בעיר יעשו כמנהגם וכל שכן אם יש להם תקנה מפורשת כענין שיכולים לתקן בכה"ג ודאי לאפוקי ממה שכתב מוהרר"י בן הרא"ש שאין הצבור יכולי' לתקן שתנכה האלמנה כתובתה ולא תהיה נזונת שאחר שדבר זה תלוי במנהג ודאי יש כוח ביד הקהל לתקן כמו שירצו ולהתנהג על פי התקנה ואם אין מנהג בעיר ולא תקנה הלכה כאנשי גליל דנזונת כל זמן שתרצה כמו שמבואר לפוסקים והדבר מסור לב"ד לעשות כסדר המפורש בגמרא ולמנות ליתומה אפוטרו' הכל למראה עיניהם ישפוטו ומ"מ אם היה היה כאן ב"ח שהי' דינו ליפרע כפי הדין והיה בא לגבות והאלמנה היתה מעכבת מחמת מזונותיה בזה יש לדון קצת ואם הנכסים הן קרקעות שיש בהם דין קדימה ואפילו מטלטלין לסברת הרשב"א בתשו' המיוחסות להרמב"ן שכתב שאף במטלטלין יש בהם דין קדימה כל שהם ביד הלוה והוא הדין כשהם ביד היורשים אחר תקנת הגאונים היה נראה לכאורה שהאלמנה היתה קודמת לגבות מזונות אם קדמו נישואיה לחוב ולא מבעיא אם החוב הוא חוב שבע"פ אלא אפי' אם החוב הוא בשטר כן נראה שורת הדין ולא מבעי לסברת מי שסובר דמזונות כתובין הן עכשיו אלא אפי' כפי דין הגמרא דמזונות כתובין הן אצל בני חורין ואין כתובין אצל משועבדים ואין מוציאי' למזון האשה והבנים מנכסים משועבדים מ"מ מלוה בשטר אעפ"י שהנכסים משועבדים לה מלוה ע"פ מוקדמת קודמת לה לדעת רב האיי והרמב"ם ואע"ג דהראב"ד גבי מי שיש לו נשים הרבה כתב מן התוספ' שאפי' מן הקרקעות אין להן דין קדימה לזו על זו ושעבוד כלן שוה כלוה ולוה ואח"כ קנה שאין חיוב המזונות אלא לאחר מיתה והגיע שעת החיוב לכלן בבת אחת דבריו צ"ע דא"כ הוצאה למזונות ממשועבדי' דקתני מתני' דאין מוציאין מפני תקון העולם ומיירי ודאי אף למזונות דלאחר מיתה היכי משכחת לה במשועבדין ששעבד הבעל דאם שעבד הבעל אם כן קדם השעבוד לחיוב המזונות שאינו חל אלא לאחר מיתה ואין כאן מקום להוציא והא ליכא למימר דאין מוציאין למזונות ממשועבדין לא מיתוקמא אלא במשועבדין ששעבדו היורשים או האפוטרו' או הב"ד לאחר מיתה דכפי הדין אין מוציאין מהם דאדרבא באחין ששעבדו מיבעי' לה לתלמודא בס"פ מציאת האשה אבל שעבוד הבעל פשיטא להו אלא ודאי עכ"ל דלענין שעבוד משעת הנשואין חל השעבוד: ויש להם דין מלוה בע"פ קודמת למלוה בשטר אלא שעדיין יש בזה חלוק אחר אם גם המזונות יש להם דין זה דמלוה ע"פ מוקדמת קודמת למלוה בשטר או אם נאמר דמ"מ במזונות הקלו כדכת' הר"ן ז"ל בפ' מי שהיה נשוי ועוד יתבאר לקמן ואלא מיהו לעולם צ"ל דאע"ג דחוב המזונות קודם לחוב דב"ח מ"מ חוב המזונות לא הגיע זמנו ליפרע שאין נותנין מזונות לאשה אלא למדת ימים קצובים המפורשים בגמר' וכיון שכן היה נראה שנותנין לב"ח והאשה אינה יכולה אחר כך להוציא מיד הב"ח דהשתא ה"ל משועבדין ואף על גב דהטור כתב דב"ח מוקדם קודם לגבות אפילו אם הגיע זמן הב"ח המאוחר קודם לאו כשלא הגיע עדין זמן הב"ח המוקדם בשעת גוביינא קאמר דכל שלא הגיע זמנ' היכי יהבי ליה אלא כגון שבשעת גוביינא כבר הגיע זמן הב"ח המוקדם גם כן אלא דזמן הב"ח המאוחר הגיע קודם והוה ס"ד לומר דכיון דב"ח מכאן ולהבא הוא גובה אם כן כל אחד כשהגיע זמן גבייתו חל שעבודו ונמצא שעבוד המאוחר קודם לשעבוד המוקדם ויגבה קודם ועל זה כתב דלא הוא אלא הב"ח המוקדם קודם לגבות וכן הוא סברת הרשב"א ז"ל בתשובה סימן אלף קי"א ומכל מקום באותה תשובה כותב הרב ז"ל דמטלטלין שיש לחוש שיאבדו ביד הב"ח המאוחר בעל חוב המוקדם מעכב עליו ואף על גב דמטלטלין אין בהם דין קדימה היינו שאף המאוחר יכול לגבות אבל מ"מ כל שהמוקדם נמי תובע אין נותנין למאוחר וישאר המוקדם אלא חולקין וכ"ש שדעת הרשב"א דכל שהם ביד הלוה יש בהם דין קדימה ואם שעבד נמי מטלטלי אגב מקרקעי יש בהם דין קדימה ואיך שיהיה הרי הרב ז"ל דן עליהם שאין נותנים למאוחר שהגיע זמנו קודם כיון שיבא המוקדם להפסיד בכך. וממנה יש ללמוד אף בקרקעות לענין מזונות האשה שלא יגבה הב"ח המאוחר שאם נגבה אותם יחזרו להיות משועבדים ולא תוכל האשה לגבות מהם שאין מוציאין למזונות מנכסים משועבדים וע"כ לא אמרי' שאין ב"ח מוקדם שלא הגיע זמנו יכול לעכב על ב"ח מאוחר שהגיע זמנו אלא מפני שאין המוקדם מפסיד בגביית המאוחר שאח"כ יחזור ויטרוף המוקדם מהמאוחר אבל כל שע"י גביית המאוחר אפשר שיבוא המוקדם ליד הפסד לא אמרינן הכי כמו שמבואר שם בתשובות ואם כן בנדון זה שע"י גביית המאוחר אפשר יבא הפסד לאשה היאך נגבה לב"ח ונפסיד האשה וא"ת וא"כ היא הנותנת ואעקרא דדינא פירכ' שכיון שהבעל יכול למכור ואפי' היורשים ואפילו לכתחלה וכמו שכתבו הפוסקים א"כ הרי חכמים התירו להפקיע כחה מהמזונות וא"כ ב"ח נמי יגבה ואעפ"י שבא לידי הפקעת מזונותיה כיון שמן הדין יכולי' למכור ולהפקיע מזונותיה י"ל דלא דמי מה שהאדם עושה בעצמו ללמוד ממנו למעשה ב"ד שגם הב"ד יעשו כן שאם האדם מעצמו יפקי' זכות חברו ומה שעשה עשוי או אפי' בא חברו לעכב עליו אינו זקוק לו ומניחים לו לעשות כן לכתחלה כל שהוא זקוק להגבאת ב"ד ומבק' מהבית דין שיעשו לו כן הבית דין לא יעשו כן ולא יגבו הם לב"ח להפקיע כח האשה וכיוצא לזה כתב הרשב"א שם דאע"ג דאין כח לבית דין לעכב ביד האדם המבזב' נכסיו שיש לחוש שלא ימצא הב"ח אחר כך מקום לטרוף את חובו ומ"מ אין בית דין מגבין לב"ח מאוחר כשבא לידי הפקעת זכות המוקדם וכן יכול האדם עצמו למכור מטלטלין במקום שירצה ואפילו הכי אין מגבין לב"ח מאוחר במקום הפסד ב"ח מוקדם ומה שתלה הרשב"א ז"ל שם בתשוב' בתחלת דבריו זו בזו והביא ראיה בב"ח מאוחר שבא לגבות מן הקרקע שאין המוקדם מעכב עליו כיון שאם רצה למכור אין מעכב עליו היינו דוקא במקו' שאין פסיד' כגון בקרקע כזה יש לדון מזו לזו ולדמויינהו אהדדי ואין לחלק בין מעשה בית דין למעש' בעל הדב' אבל במקו' דאיכא פסידא אין ללמוד מזו לזו אבל בתשו' המיוחסות להרמב"ן סימן נ"ז בדין האלמנה האומרת לב"ח איני רוצה ליטול כתובתי אלא רוצה אני ליזון כתב הרב ז"ל שאין בטענתה כלום אפילו כשת"ל דמזונות חשיבי כתובין עכשו וכתב ותדע לך דבעל יכול למכור נכסיו ואין האשה יכולה לעכב עליו וכו' וכן ב"ח מוקדם אינו יכול לעכב ביד ב"ח מאוחר לגבות חובו עכשיו כל שזמן גבייתו קודם לזמן גביית הב"ח המוקדם וכו' הרי דברי הרב ז"ל ברור מללו שאין האלמנה יכולה לעכב על הב"ח מפני מזונותיה אלא שצריך להבין בדבריו כפי מה שתלה ראייתו בב"ח מאוחר שהגיע זמן גבייתו שאין המוקדם מעכב עליו שבמקו' שיש הפסד כגון לגבי מזונות שאם יגבה הב"ח לא תוכל האשה לטרוף למה לא תוכל האשה לעכב בענין שכת' הוא עצמו בתשוב' האחרת ודוחק לומר דראית הרב ז"ל מב"ח לא קימא אלא לענין כתובה שאינה יכולה לעכב מצד כתובתה אבל דין המזונות מסברא בעלמא קיימו הרב שאי אפשר לומר שלא יגבה חוב אם בעל אשה הוא ואפשר שבתוך החומרא שאחמור במזונות האשה לומר שכתובין הן עכשיו אפי' אצל משועבדין אם כן לא תבא האשה לידי הפסד בגביית הבעל חוב המוקדם שאחר כך תטרוף היא מידו ודברי הרב בקרקעות או במטלטלים הקיימים ביד הגובה דוקא ונמצא לפי זה כשת"ל דמזונות לאו כתובין הן אצל משועבדין אף הרב יודה שהאשה מעכבת ביד הבעל חוב כיון שהיה מפסדת על ידי גבייתו ואלא מיהו לדעת הרב עצמו ליכא נפקותא בהכי למלוה בשטר שמתוך דבריו נראה דלית ליה סברת הרמב"ם ורבינו האיי במלוה על פה מוקדמת שהיא קודמת למלוה בשטר מאוחרת וכשת"ל דלאו כתובי' הן אצל משועבדין אין האשה גובה במקום בעל חוב שהרי כשבא הרב לטעון שאם אתה אומר שלא יגבה הבעל חוב אם כן כל מי שיש לו אשה לא יגבה חוב מנכסים כלום הוצרך לבאר שמזונות של אשה כתובין הן עכשיו אצל משועבדין משמע דסבירא ליה לרב דאי לאו דכתובין הן אצל משועבדין לא היה קשה כלום שהיה החוב נגבה כל שהוא בשטר שהנכסים משועבדים לו ולא לאשה וזה כדעת הרי"ף וסבירא ליה דמלוה בשטר מאוחר קודמת למלוה על פה אפילו מוקדמת אלא שצריך להבין שהר"ן והרב המגיד ז"ל העידו על הרשב"א שדעתו כדעת הרמב"ם ורבינו האיי: וצ"ל שהקלו במזונות וכמו שכתב הר"מ פרק מי שהיה נשוי: הכלל העולה שכפי שורת הדין יש מקום לאשה לעכב על הב"ח שלא יגבו חובם מחמת טענת מזונותיה לדעת גדולי הפוסקים ואין כח לב"ד להפקיע כחה ואפי' כשתמצי לומר דמזונות לאו כתובין הן ואינם אלא כמלוה על פה ומכל מקום עדין יש כאן חלוק אחד שאפי' כשתמצי לומר שכן הדין במלוה על פה מכל מקום אין ללמוד לנדון דידן שדיני האשה בגביותיה מדה אחרת היתה להם מה ששנינו בפר' הכותב מי שמת והניח מטלטלי והיו עליו כתובת אשה וב"ח ינתנו לכושל שבהם וזו מדה בנשים שאינה גובה אלא דלב"ח יהבינן לאשה לא יהבינן מן הטעם המפורש בגמרא שיותר משהאיש רוצה לישא וכו' ואף על פי שהרבה מן המפרשים אמרו שלא נאמר כל זה אלא בכתובה של מנה מאתים אבל נדוניא הרי היא כב"ח מכל מקום מזונות ודאי לא דמו אלא לכתובה דמטעם תנאי כתובה /ככתובה/ בכתובה אתינן עלייהו וכתב הר"ן אמתניתין דהכותב שלא היה כח לחכמים ז"ל להפקיע זכות האשה אלא שמכיון שמן הדין אם הי' הב"ח גובה מה שגבה גבה שאין דין קדימה במטלטלין לכ"ע כשגבה אף הם תקנו להגבות לו לכתחלה מטעמא דיותר משהאשה רוצה לישא וכו' ומעתה נלמוד ממנה לנדון דידן שכיון שאם גבה הב"ח מה שגבה גבה אפי' בקרקעות שאין האשה גובה מהמשועבדים כמ"ש בגמ' דאחין ששעבדו מה שעשו עשוי אף לכתחלה יהבי' לבת ולא לאשה ומן הטעם הזה יהיה דינו של הרשב"א ז"ל קים אפי' כשת"ל דמזונות לאו כתובין הן ובהכי אתי שפיר מה שדקדקתי לעיל שנראה מדברי הרשב"א באותה תשובה דאי לאו דמזונות כתובין הן עכשיו לא היה מקום לשעבוד האשה וזה כסברת הרי"ף שאין מלוה על פה מוקדמת גובה במקום מלוה בשטר ואלו הר"ן והרב המגיד כותבים משם הרשב"א שדעתו כדעת הרמב"ם ורבינו האיי אלא טעמא דמלתא דלא הוקשה לו לרב אלא כשתמצי לומר דכתובין הן דאלו לאו כתובין הן אף על גב דמלוה על פה קודמת גבי מזונות אשה לא היתה קודמת דכיון דאם שעבדו משועבדים חזר הדין דלבעל חוב יהבינן לאשה לא יהבי' ולא נאמר אז דלעולם לא יגבה חוב אם בעל אשה הוא ומשום דהרב ז"ל מיירי כפי סברת כתובין הן עכשיו לא השתמש בכל אותו תשובה בטענת לב"ח יהבינן לאשה לא יהבינן דאם תמצי לומר דכתובין הן הם קודמים לב"ח ואפילו גבה מוציאין מידו אלא שהר"ן ז"ל בפרק מי שהיה נשוי כתב משם הרשב"א דאף על גב דמלוה על פה קודמת למלוה בשטר במזונות הקלו נמצא כפי מה שאמרנו שב"ח קודם למזונות האשה וזה אפילו בקרקעות אצ"ל במטלטלין שאין בהם דין קדימת /קדימה/ אפילו כשהם ביד הלוה לסברת רוב הפוסקים ואפילו לתקנת הגאונים שתקנו לגבות מן המטלטלים מכל מקום אין בהם דין קדימה כמבואר בדברי האחרונים כל שכן במה שקנה אחר שנשא ולוה דה"ל לוה ולוה ואחר כך קנה דשעבוד הב"ח והאשה שוה ולבעל חוב יהבינן לאשה לא יהבינן ואיני יורד עכשו לחלק אם בשטר החוב יש שעבוד מטלטלי אגב מקרקעי ושעבוד דאנא עתיד למיקני גם אם השעבודים הנהוגים בשטרי הכתובה דמטלטלי אגב מקרקעי דאנא עתיד למיקני מהנו למזונות נמי ואפילו דלאחר מיתה מטעם תנאי כתובה ככתובה שאין רגילות עכשו כלל לכתוב בשטרי חוב שעבודין כה"ג גם שעבודי השטר כתובה אינם אלא לכתובה ותוספת ולא מהנו למזונות ואף על גב דתנאי כתובה ככתובה וזה מבואר. ומ"מ כל מה שכתבתי אינו אלא כשהנכסים ברשות היורש כאשר בתחלה אבל אם הנכסים הם מטלטלין ותפסה אותם האשה בתפיסה המועלת יש כאן דין אחר מהאי דאמרינן בפרק אלמנה נזונת אלמנה שתפסה למזונות מה שתפסה תפסה: והרבה מן הפוסקים ס"ל דבכל ענין מיירי אפילו תפסה הרבה ואפילו דיסקיא מלאה מעות ואע"ג דההיא לא מיירי במקום שיש ב"ח ולא אתמרא אלא לענין היורשין נראה דכפי הטעמים שכתבנו למעלה ב"ח נמי אינו יכול להוציא מיד האלמנה כל שתפסה ואפילו במטלטלין שקנה אח"כ וכ"ש עכשו שתקנו לגבות מזונות מן המטלטלין וז"ל הר"ן בפ' הכותב אפילו תפיסה דלאחר מיתה מהניא בכל מקום לדידן דמטלטלי דיתמי משתעבדי לב"ח וב"ח מאוחר שקדם ותפס זכה בהם ואין ב"ח אחר מוציא מידו אפילו לחלוק עמו לפי שזכה זה בתפיסתו וה"ל כאלו גבה ומה שגבה במטלטלין גבה אא"כ שעבד מטלטלי אגב מקרקעי: גם מבואר בדברי הפוסקים שאפי' שמצריך בב"ח מאוחר שגבה הגבאת ב"ד במטלטלין תפיסת בעל דבר עצמו מהניא כהגבאת ב"ד. גם לענין מחלוקת הפוסקי' דלעיל שכתבתי בענין מלוה בשטר ומלוה ע"פ איזו מהן קודמת כ' הר"ן ז"ל ומיהו דוקא כשבאו לגבות מן הקרקעות אבל מטלטלין אפילו מלוה בשטר מוקדמת ומלוה על פה מאוחר' אם באו לטרוף כאחד חולקין לפי שאין דין קדימה במטלטלין ואם באה מלוה ע"פ וגבתה מה שגבתה גבתה דכל שאין בו דין קדימה מה שגבה גבה. וכבר התבאר למעלה שאף אחר התקנה אין למטלטלין דין קדימה הלכך אין מוציאין מיד האשה אם תפסה. איברא שמהר"ם יש לו סברא אחרת באשה במקום ב"ח אפילו גבתה מההיא דפרק הכותב גם באלמנה שתפסה יש חלוקי סברות אחרות אבל אם האשה מוחזקת מאן מרמי לה מידה בדבר שהוא מחלוקת הפוסקים: ובכל חלוקי דינים אלה שכתבתי היה מקום להאריך אלא שאני מקצר בהם להיותם משנה שאינה צריכה לנדון זה כמו שכתבתי והשואל נחוץ והנראה לע"ד כתבתי ראשי פרקים.
שו"ת ראנ"ח סימן יט
 
ראובן היתה לו חזקת בית אחד במצר שמעון ומהבית ההוא יש היזק ראייה על בית שמעון ומכר אותה ללאה אשת יעקב ובא שמעון לסלק את לאה מהחזקה הנז' מטענת שהוא קודם בה מדינא דבר מצרא, דין האשה בדינא דבר מצרא כבר התבאר בתלמוד שאמר לאשה וליתמי ולשומר לית להו דינא דבר מצרא, ואף שיש מן הגדולים שאמרו דלאו בכל אשה קאמר אלא באשה שאינה אשת איש וכמו שכתב העטור משם הרי"ף ז"ל, נראה דבכל אשה קאמר שאינה אשת איש פי' דלאו דוקא באשה אלמנה קאמר מדקאמר לאשה ליתמי וכו' אלא בכל אשה שאין לה בעל בכלל אחד אלמנה וא' גרושה וא' פנויה א"נ ה"פ דלא תימא דפירוש לאשה היינו אשתו דוקא וה"ק דמי שמכר לאשתו לית בה דינא דב"מ כדכתב המרדכי משם הר"ם אלא בכל אשה קאמר ובלבד שלא תהיה אשת איש ושמעינן מינה שלא אמרו לאשה לית לה דינא דבר מצרא אלא דוקא באשה שאין לה בעל וכן דעת הרא"ש ז"ל. מכל מקום הרשב"א ז"ל ושאר המפרשים פירשו דבכל אשה קאמר אפי' באשה יושבת תחת בעלה וכיון שהיא מחלוקת הפוסקים הלוקח הוי מוחזק ובן המצר רוצה להוציא ממנו ואינו יכול להוציא ממנו אלא בראיה ברורה וכמו שעלתה הסכמת רוב הפוסקים אף על פי שהרמ"ה חלוק בזה וסובר דבן המצר חשיב מוחזק והלוקח מוציא מחברו וכ"ש שכל האחרונים ז"ל נמשכו אחר סברת הרשב"א ז"ל בזה דבכל אשה קאמר אפי' ביש לה בעל והריב"ש ייחס סברא זו להרמב"ם ז"ל גם כן ממה שכתב שטומטום ואנדרוגינוס אין בן המצר יכול להוציא מידם אלא שאם אין לאשה נכסים ידועים מנכסי מלוג שלה יש לחוש להערמה ומזקיק' לשבועה וחרם. וכבר התבאר כל זה בארוכה בדברי הריב"ש ז"ל סימן שס"ט. אבל מצד היזק הראיה המגיע לשמעון מצד הבית הזה שקנתה לאה יש לעיין מפני שכתב רבינו ירוחם נתיב י"א ח"ג ז"ל כתב ר"ת בבתים אין בהם משום דינא דבר מצרא אלא בשדות שהטעם הוא משום דיכול ליקח במקום אחר ובתים אינם מצויים לקנות בכל פעם ועוד עשיר צריך לשדות הרבה אבל עשיר שיש לו בית דירה יפה לא יתכן שיסלק הלוקח בית לדירתו והוא יקנה הבית להשכירו לאחרים שאין זה טוב וישר ולפי טעם זה שכתב מן העשיר נראה שאם היה רוצה אותו המצרן לדירתו או להרחיב ביתו יש לו דין מצרן ועוד כתב טעם אחר כי חזינא דבהפסק סלע או אילנות משוניתא או רכבא דדיקלי נסתלק המצרנות גם בבתים נבדלים בין החומות ע"כ ונחלקו עליו כמה פסקנים וכתב הרא"ש ודבריו נכונים אלא שהעולם לא נהגו כן: ועוד נראה מדברי רבינו תם אם היה צריך אותו לבית הכסא וכיוצא בו או שיש לאותו בית חלון היזק ראיה על ביתו וכיוצא בו יש בו דין בר מצרן אפילו אינו לדירה עכ"ל: ומכאן יראה דטענת היזק ראיה היא טענה אלימתא ויש בה כדי שיהיה הניזק מסלק את הלוקח כדי שיסלק מעליו ההיזק ההוא ואף על פי שאינו יכול לסלקו מדינא דבר מצרא שאין לו דין בן המצר שהרי רבינו תם עם היותו סובר דבבתים לית להו דין בן המצר עם כל זה אם יש שם היזק ראיה הוא מסלק את הלוקח. ומעתה אפשר לומר דאף לגבי אשה כל שיש שם היזק ראיה בן המצר קודם שאף על פי שאמרו לאשה לית בה דינא דבר מצרא לא אמרו אלא דדינא דבר מצרא לית לה אבל דין אחר כגון דין היזק ראיה אית לה וכיוצא לזה כתב מהר"ם ז"ל בתשובה עלה דאשה דדוקא דינא דבר מצרא הוא דלית לה אבל דינא דשותפי אית לה מכמה טעמי חדא דאפי' אם תמצי לומר דהזק זה ראיה עדיף מדינא דב"מ נלע"ד דלאו מילתא היא כלל דעד כאן לא קאמר מהר"ם אלא בדינא דשותפי משום דשותף יש לו זכות בגוף הקרקע וחשיב כדידיה אבל בדין אחר לא ועוד דמאן לימא לן דטענת היזק ראיה טענה אלימתא היא יותר מדינא דבר מצרא דילמא אינה אלא כדינא דבר מצרא וכי היכי דדינא דבר מצרא לא מהני לגבי אשה ה"ה דינא דהיזק ראיה ואי משום דהיזק ראיה הוי היזק וכדמסקינן בגמרא דהיזק ראיה שמיה היזק והיכא דלית ליה חזקה אסור להזיקו מה שאין כן דינא דבר מצרא שאם לא יקח בן המצר השדה הקרובה אליו לא הוי נזק אלא עבורי רוחא ובודאי דעבורי רוחא לא עדיף כמו ההיזק ודינא דבר מצרא לא הוי אלא מדרבנן מה שאין כן דינא דנזיקין דהוי מדאורייתא ואף על גב דהיזק ראיה שכתב רבנו ירוחם שעליו אנו דנין לה לא מיירי בהיזק ראיה שאסור שא"כ יכול לסלקו מעלינו אלא בהיזק ראיה שאין יכול לסלקו מן הדין כגון שהחזיק בו למ"ד דיש חזקה להיזק ראיה או בכיוצא בזה מכל מקום כל שאין לו חזקה אסור להזיקו מן התורה ומ"ש ודאי דהיזק ראיה עדיף טפי שהוא מכלל הדברים האסורים מן הדין מה שאין כן דינא דבר מצרא עדין אין ראיה מזה על תוקף ההיזק דהתם אסור משום דהוא מזיקו בידים והוו גירי דיליה מה שאין כן דינא דבר מצרא שאינו מזיקו כלל ולפיכך לא חייבה בו התורה: ועוד שלשון רבינו ירוחם עצמו מורה שאינו אלא פחות מדינא דבר מצרא שכתב תחלה שאם היה צריך אותו המצרן לדירתו או להרחיב ביתו יש בו דינא דבר מצרא ואחר כך כתב דלאו דוקא לדירה ממש דעדיף טפי ושייך ביה דינא דבר מצרא כמו בשדות עצמם דחד טעמא הוא אלא אפילו אינו צריך אותו אלא לבית הכסא דהוי דבר מועט ולא דמי אלא ליכול להכניס בו תלם אחד וכן אם יש לו היזק ראיה דהשתא הוי צריך לו אפילו אינו לדירה ממש דעדיף טפי מכל מקום צורך זה גם כן חשיב כמו צורך הדירה ואית ביה דינא דבר מצרא והוא מ"ש אפילו אינו לדירה ומשמע ודאי דצריך אותו לדירה דקאמר מתחילה עדיף טפי וההוא לא הוי אלא דינא דבר מצרא שמא תאמר אפילו כשת"ל דטענת היזק ראיה שכתב רבי' ירוחם לא עדיף אלא דיש דינא דבר מצרא ואע"ג דאמרו לאשה לית לה דינא דבר מצרא מ"מ בהצטרף טענת בר מצרא עם טענת היזק ראיה עדיף טפי לדידן דאית לן דינא דב"מ אפילו בבתים.
 
איברא שמצאנו לו למהר"ם ז"ל סברא כזו דמי שיש לו שני דרגי קדים למי שאין לו אלא חד דרגא שכתב בתשובה וז"ל הא דאמרינן לשותף לית ליה דינא דבר מצרא ופירש רש"י שהוא שותף עמו בקרקע יש לפרש כאן דשותף הוי שותף ומצרן ואותו שאין בו אלא מכח מצרנות חשיב כמו שאינו מצרן לגבי השותף ואפי' אתו בהדי הדדי השותף והמצרן לא הוי כמו ד' בני מצרי דאתו בהדי הדדי דפלגי לה וכו' אלא לשותף לחודיה יהבינן ליה ואפילו קדים מצרן וזבן אתי שותף ומפיק לה מיני' כדפרי' לעיל דאין למצרן שום כח במקום שותף וכאלו הוא אינו מצרן והשותף מצרן ולאשה וליתמי מפרשים נמי הכי אי אשה ויתמי לאו מצרני נינהו ואתו בהדדי אינהו והמצרן הוי כאלו אין אחד מהן מצרן דבטל מצרנות דידיה לגבי דידהו וכל הקודם זכה ולא מפקינן מיניה בין שהוא קודם בין שהם קדמו לא מפקינן מנייהו דקודם וזבין ואי אינהו נמי מצרני נינהו אינהו עדיפי ממצרן כמו שותף כדפי' עכ"ל: אבל מכל מקום בנדון שלנו איני רואה טענה זו מספקת דהא ודאי לא אמר רבי' ירוחם דטענת היזק ראיה מועלת מצד עצמה דאם כן אפי' אין הבית במצר שלו כל שהוא נזוק ממנו בהיזק ראיה יהיה קודם הוא ודין זה לא נמצא כלל לשום אחד מהפוסקים ולא עלה על הדעת כלל אלא דעתו ז"ל שכל בן המצר שיש לו היזק ראיה בצד המצר שלו הוי כאלו צריך לבית ההוא לדירה והוי בכלל מה שתקנו רז"ל דינא דבר מצרא שיהא הקרוב במצר קודם בקנין המקום ההוא. וכך הם דבריו בפי' שכתב אם היה צריך וכו' או שיש לו היזק ראיה או יש לו דינא דבר מצרא וכיון שכן נראה ודאי שכל זכותו בטל לגבי אשה דכשאמרו לאשה לית בה דינא דבר מצרא לגמרי אמרו שלא גזרו באשה כלל משום דינא דבר מצרא ואפילו יש לבעל המצר טענה אחרת גם כן וכמו שכתב הר"ם ז"ל והביאו המרדכי בפרק התקבל וז"ל פירש הר"ש בתשובה לאשה לית בה משום דינא דבר מצרא אין לפ' דוקא אשה כנגד איש אבל אשה כנגד אשה אית בה משום דינא דבר מצרא דלא היא דכל היכא דקאמר תלמודא אין בו דינא דבר מצרא הוי פירושו בכל ענין אין המצרן יכול לסלק להא דקאי ביה דומיא דזבין מגוי לית בה דינא דב"מ שלא כיוצא בו אבל כיוצא בו אית ביה משום דינא דב"מ דאם לא כן המצרן יאמר אתה קנית מן הגוי גם אני אקנה מן הגוי להסתלק אלא ודאי דרבנן לא גזרו על האשה ויתמי ושותפי משום ועשית הישר והטוב הא קמן דאף על גב דבהצטרף אשה ובר מצרא קדים לבר מצרא גרידא וכמו שכתב בתשובה דלעיל בהצטרף אשה ובר מצרא לא קדם לאשה דכלל גדול אמרו לאשה לית לה משום דינא לבר /דבר/ מצרא אפילו היכא דאיכא לדבר מצרא טענה אחריתי ואפילו אותה טענה עצמה דבן המצר (כמו) [נמי] הוי אשה והוא הדין והוא הטעם בנדון שלנו שאין לגרע כח האשה כלל משום טענת היזק ראיה, ועוד אעיקרא דדינא פירכא שזה שסובר רבינו ירוחם דהיכא דאית ליה היזק משכנו קודם בלקיחת המקום ההוא אינו נראה מוסכם לדעת שאר הפוסקים דלא משתמיט חד מנייהו לכותבו והריב"ש ז"ל נראה חלוק עליו בפירוש שכתב בתשובת ענין המצרנות מפני הרחבת הגבול והגעת שדה בשדה כמו שאמר באפסיק משוניתא חזינן אי יכול להכניס תלם א' ומפני זה כתב רבינו תם ז"ל שאין בבתים דינא דבר מצרא ואף על פי שדחו דבריו דהתם אין רגילות לחלק המשונית' כדי לחבר השדות אבל בבתים רגילות הוא לחברם על ידי פתחים וחלונות וכל הבתים כך חבורם מכל מקום במקומות בית הכנסת כל שאין דרך לחברם אין בו דינא דבר מצרא ואין דינא דבר מצרא תלוי בשכנות שלא יזיקנו שאם כן למה אמרו חזינן אי יכול להכניס תלם א' ועוד הא איכא דינא בארעא אלא הכל תלוי בהגעת בית בבית שדה בשדה והיכא שאין דרך להגיע זה בזה אין בו דינא דבר מצרא ואפילו אם נאמר שיש בענין המקומות קפידא מי ישב אצלו עם שלפי דעתי אין תלוי בזה הנה המקומות האלה אין קפידא בזה כי כל אחד שבונה לעצמו וכו' הנה הרב ז"ל אומר בפירוש שאין דינא דבר מצרא תלוי בחשש שלא יזיקנו אלא בהגעת בית בבית וזה שלא כדברי רבינו ירוחם שאומר שמשום היזק הראיה יש דינא דבר מצרא וקרוב בעיני לומר שסברת רבינו ירוחם היתה דעת החולק עם הריב"ש בעצמו שהוא סובר שדינא דבר מצרא תלוי בחשש שלא יזיקנו ומכאן הוציא לומר דין היזק הראיה ומה שהריב"ש ז"ל מקשה מיכול להכניס תלם אחד אפשר לדחות בטעמים דדינא דבר מצרא משום הגעת בית בבית נמי או משום חשש ההיזק וכל היכא דאיכא חד מתרווייהו אית ביה דינא דבר מצרא וכן מה שהקשה דהא איכא דיינא בארעא לאו קושיא היא דיש כמה מיני הזק' שאם היה מוחזק בהם אינו יכול לסלקו ומכל מקום הוא ניזק ממנו ולכן היה דן רבינו תם דבבתים שיש הפסק כותלים ואי אפשר להגיע בית בבית וגם אין היזק מצוי שם כל כך כמו בשדות לית ביה דינא דבר מצרא זו היא דעת החולק ההוא שנחלק עם הריב"ש ז"ל וזו דעת רבינו ירוחם ולפיכך הוציא מזה שאם צריך לבית ההוא כדי לעשות בית הכסא אין בו דינא דבר מצרא דדמי לאם היה יכול להכניס תלם אחד וכן אם יש לו היזק ראיה דהשתא שייך ביה דינא דבר מצרא מן הטעם האחת ונקט היזק ראיה שהוא היזק מצוי אפילו במקום שיש כותלים וחלוק בתים ומכל מקום דברי הריב"ש ז"ל מפורשים שהוא סובר שלא תקנו דינא דבר מצרא במקום היזק מפני חשש ההיזק ושאין הקפדה מי ישב אצלו מעלה או מורדת בדינא דבר מצרא אף על פי שמצאתי להריב"ש עצמו בתשובה אחרת שהוא פוסק דבמקומות בית הכנסת יש בהם משום דינא דבר מצרא מטעם שיכול לחבר שני המקומות כמו השדות ואחר כך כתב ועוד שדרך בזה להקפיד מי ישב אצלו וסמוך לו יותר משכנות בתים ושכני שדות. העולה מכל מה שכתבנו שזה שכתב רבינו ירוחם שההיזק מועיל ליפות כח דבר מצרא במחלוקת היא שנויה ואפילו לדברי רבינו ירוחם אפשר לומר דלא עדיפא טענה דהיזק ראיה יותר מדינא דבר מצרא וכי היכי דבדינא דבר מצרא אמרו לאשה לית לה דינא דבר מצרא הכא נמי לגבי טענת ההיזק אינה מגרע כח האשה ואפילו תימא דטענת ההיזק עדיפא מטענת בר מצרא מכל מקום נראה דלא אמר מהר"ם דאשה אף על גב דלית לה דינא דבר מצרא דינא דשותפי אית לה אלא בדינ' דשותפי לבד מפני שהשותף יש לו זכות בגוף הקרקע חשיב כדידיה ולפיכך לא שייך ביה אחרינ' כלל ואין ללמוד ממנו לשום טענה אחרת ואפילו עדיפא מדינא דבר מצרא ועוד דאעקרא דדינא פירכא שזה שכתב מהר"ם ז"ל שדינא דבר מצרא לית לה אבל דינא דשותפי אית לה לא הודו לו האחרונים ז"ל שהריב"ש ז"ל סימן שס"ט על ראובן שהיתה לו שדה משותפת עם שמעון ומכר חלקו לשמעון השותף ובא אפוטרופוס של יתומי לוי להוציא השדה מיד שמעון מחמת שכל נכסי ראובן היו משועבדים ללוי כתב וז"ל ואם האפוטרופוס רוצה הקרקע לצרכו ולא לצורך היתומים כזה כיון שהלוקח הוא שותף עמו בקרקע זה הרי הוא כבן המצר ועדיף ויכול לעכב בדינא דבר מצרא וכן אם לקח לצורך היתומים והיתומים הם גדולים אית בהו דינא דבר מצרא דמה שאמר ליתמי לית בהו דינא דבר מצרא היינו יתומים קטנים וכו' אמנם אם הם יתומים קטנים דלית בהו דינא דב"מ אין יכול לסלקם משום דינא דבר מצרא אלא ישאר הקרקע ליתומים משותף עם הלוקח וכו'. הנה הרב ז"ל פוסק דכשאמרו ליתמי לית להו דינא דבר מצרא הוא הדין דלית להו גם כן דינא דשותפי וזה שלא כדברי מהר"ם ז"ל שכתב דבכל הני דאמרו לית להו דינא דבר מצרא דוקא דינא דבר מצרא לית להו אבל דינא דשותפי אית להו וכיון שהוא מחלוקת הפוסקים הלוקח חשיב מוחזק וזכתה האשה בבית ההוא והמוציא מידה אין רוח חכמים נוחה הימנו.
שו"ת ראנ"ח סימן כ
 
אנחנו בית דין חתומי מטה נדרוש נדרשנו לקבל עדות אחד על דבר עגונה דאתתא הלא היא אסתר אשת כליפא בכ"ר מרדכי שאמי מגוש חלב. היושבת זה ימים ושנים כאשה עלובה ועצובת רוח במאסר עגונה: ובא לפנינו כ"ר יעקב בכ"ר יצחק הכהן נ"ע ואחר כל האיום וגזום כראוי עמד והעיד בתורת עדות בלשון ספרדי וכן אמר שאביריש שיניוריש קיאה טיינפו קי איששאבה יו קון און חבר מיאו אינלה אורילייא דילה מאר איניל אישקוטאר לאכנדו אונה אישקיבי"לייא אינישטו לייגושי אאי און קאטריג"י מורישקו אי קומו נושוידו פאבלאר אין מורישקו נוש דימאנדו די דונדי איראמוש אי לי דישימוש קי די דאמאשקו אינטונשיש מיניאו לה קאביסה אי דיג"ו גואי די אקיל רישדיג'אדו חליבלי קיאיבה אה קארה איסאר קי פור שי אדילאנטאר דילה קאראבאנה פארה ריפוזר איל שבת פ' ואי מאטאדו קון און קאטריג"י אי אין מוסו מיאו אי לי דיש'מוש גואי דישו וינטורה אג'ב קונושיאלו קיין פודיאה שיר די שונוש נו קינוסיש אה כליפ"א איל יירנו דיל בשן. די מאנדימוש קומו שופישטי קי פואירון מאטאדוש דיג"ו קומו פואימוש לה קאראבנה אדילאנטי לוש וימוש'אה סודוש טריש מאטאדוש אי קוני'מוש טיירה אי פיידראש אי לו קוברימוש עד כאן דברי העדות הנז' יום ב' כ"ד לאדר ב' השל"ט פה קושטאנ' והכל שריר וקיים.
 
אנחנו בית דין חתומי מטה נדרוש נדרשנו לקבל עדות אחר על עגונא דאתתא הלא היא אסתר אשת כליפא בכ"ר מרדכי שאמי מגוש חלב היושבת זה ימים ושנים כאשה עלובה ועצובת רוח במאסר עגונה ובאה לפנינו מרת יוכבד אם העגונה הזאת ואחר כל האיום והגזום כראוי עמדה והעידה בתורת עדות בלשון ספרדי וכך אמרה: נו פינשיש שיגיוריש קי פור שיר יו מאדרי דיגה מינטירה ח"ו קי יו דירי מודו לוקי אינישטו שי לוש דיאש פשארוש פואי יו אל אישקוטאר קון און מי שוברינו פור און מי מצל האט אי אביינדו קאמינאדו מוג'ו פור אליי מי ארימי אין אונה בוטיקה פרינטי דיל קארבאסארה פור ריפוואר קי אישטאבה אין תענית איאינלה פואירטה דיל קארבאסארה אישטא מין שיירטוש קאטריגי"ש מורוש אי קומו ויירון אמי שוברינו א' דיליוט אינפישו אמאלדיזירלו אי דיש'ואלוש אופרוש פור קאווה די אקיל פירוג'ורייו קימי דייו און שו פאריינטי קי לו לייבאשי אה קאראיסר אקיל פירו פוד גווארדאר שו שבת לו מאטארון אה איל אי אה און מי פרימו אי אה און מי מוסו מאל מונדו סינגה יו קואנדו אואי דיזיר אישטו אל קאטריג"י גרימי אי דישי' אל קאטריג"י אין ערבי קיין איש אישי ג'ודייו קי מאמארון מי רישפונדייו איל קאטריג"י אישי פירו קי אישטה אאי נו לוקונו שי קי אל מלו טדוש"יו לי טורני אריזיר די פילו בור טו וירה קיין איש אישי ג'ודייו רישפונדיו איל קטריג"י אי דיש"ו אידיש טו די חלב דישילי ייו שי די שומי פואיש נון קונושיש אה כליפ"א היג'ו די מרדכי דישלי ייו שי לו קונושקו דיש"ו פואיש אישי איש איל קי מאטארון איששונשיש לי רי מאנדו מי שוברינו קומו שאכי"ש קילו מאטארון קי ייו שיקי אישטה ביבו רישפונדייו איל קאטריג"י אי לי דיש"ו הו ג'ופיק שי יו לי וידי אה איל אי איל קאטריג"י אי אמי מוסו טודוש טריש מאטאדוש קומו דיזיז טוקי אישטה ביבו אישטו איש פור לה קואינטה קי אידי דאר אל דייו לוקי אינישטו שי אי טאמביין משה מונייון קי אישטה אקי פאבלו איל קון און עראביאדו קוניל מישמו אישטי קאטריג"י ע"כ דברי עדות אם העגונה הזאת שהעידה יום ג' ד' לניסן השל"ט פה קושטאנדינה והכל שריר וקיים:
 
אנחנו ב"ד נדרוש נדרשנו לקבל עדות אחר על דבר עגונה דאתתא הלא היא אסתר אשת כליפ"א בכ"ר מרדכי שאמי מגוש חלב היושבת זה ימים ושני' כאשה עלובה ועצובת רוח במאסר עגונה: ובא לפנינו ר' משה מוניון ואחר כל האיום והגזום כראוי עמד והעיד בתורת עדות בלשון ספרד וכן אמר שאויריש שיניוריש קי אה מוג'וש דיאש קי אנדאנרו יו אקי אינישטאנבול קון און ג'ודייו ערבי אדו פ'ואי פור אונה קאליי אי אישטאבה און קאטריג"י פאראדו אין אונה וינטאנה פ'אבלו איל'גודייו עראביאדו קון אקיל קאטריג"י אין מורישקו און בואין פיראסו אי אישטונשיש איל עראביאדו מי דישיו אמיינו שאביש ר' משה קי אישטי קאטריג'י מי דישו קי מאטארון אה כליפא איל יירנו דל בשן אינטונשיש יו דיש"י אין טורקישקו אל קאטריג"י קומו שאביש טוקילו מטארון רישפונדיומי איל קאטריג"י אין טורקישקריו לו וידי קין מיש אוגוש אי שטונסיש איל קאטריג'י שי טורבו אי דיש"ו מוג'אש פריג שאש מי האזיז מיידו מי אי קי מיקיריש האזיר טראיסיון אי פונירמרי אין פוריר דילה ג'ושטישיאה נו מירימאנדיש מאש ע"כ דברי העדות הנז' יום ד' ה' לניסן השל"ט פה קושטאנ' וקיים.
 
תשובה ראיתי העדיות שהועדו על הריגת כלי'פא אחת לא' ונלע"ד שאשת כליפא הנז' מותרת מכח כל העדיות הנז' ראשונה עדות יעקב בכ"ר יצחק הכהן שהעיד מפי הגוי שהיה אומר גואי די אקיל גודיו רישדיגדו וכו' נראה שהיא עדות מספקת להתיר האשה דכל כי האי גוונא חשיב מסיח לפי תומו ודאי דלא מיבעיא לשיטת הריב"ש ז"ל והנמש' לשטתו דכל שאמר הגוי פלוני מת בלבד ואפילו בלא קשר דברים אחרים חשיב מסיח לפי תומו ולא חשיב מתכוין להעיד אלא כשבא לב"ד או כששואלין אותו ומשיב כמו שמבואר בדברי הריב"ש ז"ל ובדברי האחרונים שנמשכו אחריו אלא אפילו לדעת הר"ן ז"ל והנמשכים עמו שהם מחמירין במל"ת שצ"ל דברים המוכיחין שהוא מסיח לפי תומו אבל כל שאמר מת סתם לא חשיב מסיח לפי תומו כמו שמבואר כל זה בדברי הר"ן ז"ל בתשובה ובדברי מי שנמשך אחריו. מכל מקום אפילו לדידהו כל כי האי גוונא עכ"ל דהוי הוכחה שפיר דהוי מסיח לפי תומו ולא חשיב כמו פלוני מת סתם דהא בהדיא אשכחן בגמרא כי האי גוונא דחשיב ליה מסיח לפי תומו דקאמר ההוא דהוה אזיל וקאמר ווי ליה לפרישה /לפרשא/ זריזא דהוה בפומבדיתא ושכיב וחבל על יהודי שמת ואף על פי שהרמב"ם ז"ל כתב כגון שיאמר אוי לו לפלוני כמה היו מעשיו טובים וכמה היה נאה ולדעת הר"ן וההולכים לשיטתו ס"ל דדברי הרמב"ם ז"ל דוקא. מכל מקום לאו דוקא לגמרי אלא כל שלא יאמר מת בלבד דהא בגמרא לא אשכחן אלא ווי ליה וכו' דמשמע דמשום דקאמר ווי ליה בלבד חשיב בהכי מסיח לפי תומו. אף על גב דלא שייך הכא טעמא דמאן איכא בי חסא ומאן איכא בי חיואי שכ' האחרונים האלה דמשום דהיה מבקש את בני ביתו ולא קאמר מת סתם נראה כמתאונן ואפי' נאמר דווי ליה לפרישא זריזה משמע ווי ליה שהיה גבור ואיש מלחמה וכדפרש"י ז"ל עלה גבור חיל וישראל הוה ובכלל דבריו הוא שהיה גבור ודמי לכמה היה נאה שכתב הרמב"ם ז"ל מכל מקום גבי חבל על יהודי אין בכח דבריו אלא שהוא מתאונן עליו ובהכי משמע דסגי וגם הר"ן ז"ל כשכתב סברתו כתב וז"ל ולענין מה שאמרת בגוי שבא לפנינו ואמר מסיח לפי תומו איש פלוני מת בלבד אם נאמר שהוא מתכוין להעידו כל זמן שלא הקדים דברים דומים למאן איכא בי חסא או חבל על פלוני ודומיהם וכו' נראה דהקדמת דברים דבעינן הוי חבל על פלוני ובהכי סגי גם הריב"ש ז"ל החולק על הסברא הנז' הוצרך לומר דווי לה לפרישא וחבל על יהודי הוו לרווחא דמלתא שבזה נכיר שאינם מכוונים להעיד משמע דלכולי עלמא חבל על יהודי הוי הקדמת דברים המספיקים להודיע שאינו מכוין להעיד אלא הוי מל"ת והכא נמי בנדון דידן שאמר גואי די אקיל ג'ודייו הוי ממש כמו חבל על יהודי וכל שכן מה שהוסיף עוד לומר שכדי לשמור את השבת קרהו מה שקרהו שהדברים האלה ודאי הוו כמו מה שכתב הרמב"ם כמה היה נאה כמה היה גבור וזה מבואר בעצמו שהוא מסיח לפי תומו גמור מן הצד הזה אבל מצד אחר היה קצת מקום לפקפק בענין זה דלא הוי מהימן מפני שאמר הקטריג'י שמפני הקדמתו מן הקראבנה כדי לנוח ביום השבת נהרג דאיכא למיחש שהוא אומר כן כדי להקהות שיני היהודים החושבים ששמירת מצותיהם תגן עליהם וכדאי הוא שבת שתנצל מן הסכנה או לומר ששמירת שבת גרמה לו מיתתו ורצה לצחק בו וכענין שאמר ראוה צרים שחקו על משבתיה או כדי להפחיד את האנשים שלא יהיו פורשים מהשיירה דלא ניחא ליה להיות פורש מן השיירא אף על פי שהוא בא בשכרו וכדאמרינן בגמרא בההוא דאמר ליה לישראל שקול אספסתא ושב /והב/ לחיותאי בשבתא ואי לא קטילנא לך כפ' דאמרי ליה בשל לי קדירה בשבתא ולא בשיל וקטילתיה ומסקינן דלא מהימן משום דלמירמה אימתיה אהאי ישראל קאמר הכי ולא מבעיא אם נאמר שמה שהזכיר התלמוד שא"ל שקול אספסתא בשבתא הוא מפני שהגוי היה רוצה לומר לו כי זכות השבת לא תעמוד לו כדרך שלא עמדה לו לאותו ישראל שא"ל לבשל הקדרה ומאן הוא אלהא דישזבינך מידי דהשתא הוא דומה יותר לנדון דידן אלא לפי פשטן של דברים דלא קאמר הכי אלא למירמא אימתה ולא הזכיר התלמוד בשבתא אלא כדי לומר טעם סירוב הישראל שהוצרך הגוי לאיים עליו מכל מקום יש לנו ללמוד מכאן דכל היכא דאיכא למימר דהגוי מתכוין לאי זה ענין אינו נאמן וכן יש ללמוד מההיא דשמע מקוטרומ' של גוים דמסקי' דבמלתא דשייכי בה עבידי לאחוזקי /לאחזוקי/ שקרייהו ולפי זה יש לומר גם כן בנידון דידן שהגוי אומר כן כדי להפחית את תורתנו או כדי למנוע היהודים שלא יהיו פורשים מן הקראבאנה אלא שמצאתי למהר"ם ז"ל בתשובה שכתב דלא חיישי' לשום חששא אלא היכא דמוכחא בהדיא כההיא דשקל אספסאתא דמוכח בהדי' מתוך דבריו דלמירמא אימתא הוא מדקאמר ליה ואי לא קטילנא לך וכו' וכן ההוא דקוטורמוסין משום דעביד לאחזוקי שקריהו ורגילין בהכי הא לא הורגלו בכך לא ונמצא עדות גוי זה מל"ת ודאי ואין לפקפק בה. ואף על גב דמתחלה לא ביאר הגוי בדבריו מי היה האיש ההוא הנהרג אלא סתם אמר על יהודי אחד שנהרג עד ששאלוהו מי היה אותו היהודי ואז ביאר להם שהיה כלי'פה יירנו די בשן ונמצאת הודעת האיש הנהרג היתה על ידי שאלה. מ"מ לא נפיק בהכי מתורת מסיח לפי תומו כיון שהוא מעצמו הגיד להם מתחילה דבר ההריגה. ואפילו בפחות מזה חשבינן בגמרא מסיח לפי תומו כההיא דפונדקית דלא אמרה דבר מעצמה מקודם אלא דמשום דבכיה כד חזיתינהו חשבינן לה כאלו התחילה לדבר מעצמה ואע"ג דאמרי לה אח"כ איה חברנו מ"מ חשיב מסיח לפי תומו אף על גב דמאותה בכיה לא היתה נודעת מיתת חברם בהדיא כל שכן כשהגוי ביאר ענין המיתה בפירוש ואין לחלק ולומר דגבי פונדקית כיון דאותה בכיה שבכתה כדחזיתינהו חשבינן לה כהודעת מיתה שלא היתה בוכה בכיה של חנם בראותה אותם אלא מפני המיתה יש בכלל אותה הודעה ג"כ ידיעת האיש המת מי הוא זה דודאי הא דבכתה כד חזיתינהו היינו מיתת חברם שהתעוררה בראותה אותם לא מפני מיתת איש אחר וכיון דחשבינן סתם בכיתה כאלו אמרה בפירוש הוי כאלו אמרה בפירוש מיתת חברם אבל הכא שלא פירש הגוי מיתת ההרוג אלא שיהודי אחד נהרג עד ששאלוהו אם היה מכיר מי היה ואמר שהיה פלוני אין תחלת דבריו מספקת לזה ולא הוי מסיח לפי תומו דאדרבה י"ל דהכא עדיף טפי שהגוי כשאמר תחלה גואי די אקיל גידיו אמר כל העדות שאיש יהודי נהרג וכל מה שאמר אחר כך ע"י השאלה אינו שום תוספת על ענין דבריו הראשונים אלא ביאור דבריו הראשונים מי הוי זה היהודי אשר כיון בו בכל מה שפי' אח"כ הוא בכח דבריו הראשונים ועדיף טפי מכל מה שדקדקו האחרונים מההיא דפונדקית בכמה מקומות שהתחיל הגוי להשיח אעפ"י שגמר דבריו ע"י שאלה וזה מבואר הרבה בדברי הפוסקים אין צורך אריכות בו ומדוקדק מתוך דברי מהר"ם ז"ל בתשובה דוק ותשכח: גם הדבר מבואר שעדות הגוי מספקת בענין הכרתו שהרי העיד על שמו ועל שם חמיו שהיה חתנו של בשן ומהני כמו שם אביו גם העיד על שם עירו שהיה חלבלי ויש כן /כאן/ שמו ושם אביו ושם עירו וכבר מבואר ג"כ בדברי האחרונים שאפילו לדעת הרמב"ם ז"ל שהצריך בגוי מסיח לפי תומו לומר קברתיו לא הצריך אותו אלא כשאין הגוי מזכיר היאודי /היהודי/ בשמו אלא אומר יהודי שהיה עמי או כיוצא בזה אבל כל שהזכיר שמו והכיר אותו לא בעינן קברתיו וכן הסכימו הר"ן והריב"ש והרב המגיד ומהרי"ק ז"ל והרא"ם אף על פי שמדברי הרשב"א והריטב"א נראה דסבירא להו דלדעת הרמב"ם בכל גוי מסיח לפי תומו בעינן קברתיו מכל מקום הרשב"א ז"ל לא נראו לו דברי הרמב"ם בדין זה אף על פי שכתב שאין להקל כנגד דבריו ואם כן לכל הסברות או לרובא דרובא אין גוי זה צ"ל קברתיו וכל שכן שיש בכלל עדותו גם כן קברתיו כיון שאמר שכסהו בעפר ובאבנים דכל שנטפל בו לכסותו בעפר ובאבנים ודאי ראהו והכירו היטב שהיה איש פלוני ושהיה מת: גם עדות אם העגונה אף על פי שלא נזכר בה רמז לקבורה מכל מקום יש בה שאר כל המדות הללו שהגוי ודאי היה מסיח לפי תומו ועדיף מהעדות האחרת שכאן באו דברי הגוי בקשר דברים אחרים הרבה דמוכח מנייהו שפיר שלא היה מתכוין להעיד ופשיטא גם כן שאין לספק דשמא לא אמר הדברים ההם אלא להאשים האיש ההוא שהביא אצל הקטריג'י היהודי הנהרג להתעולל עלילות ברשע וכמו שהיה תחלת דברי פיהו הלוך וקלל דומיא דהנהו עובדי דחששו בגמרא משום דהיה מקום לתלות שדברי הגוי היו למירמי אימתה או לאחזוקי שקריהו וכיוצא בזה דכיון שהגוי לא היה יכול לחייבו מצד זה אפילו בדיניהם ולא תבע ממנו גם כן כלום אין ספק ודאי שאין לנו לחוש למידי בזה וחשיב שפיר מסיח לפי תומו: ועוד שכבר כתבנו לעיל משם מהר"ם דלא חיישינן להכי אלא היכא דמוכח בהדיא. גם יש בכלל דברי הגוי הכרת שמו ושם אביו ושם עירו שאף על פי שלא נזכר בעדות זו שאמר שהיה מחלב מכל מקום ממה ששאל הגוי את היהודי כששאל מי היה הנהרג אם השואל היה מחלב נראה שהאיש אשר היה אומר עליו שנהרג היה מחלב וכיוצא לזה כתב מהרי"ק בשרש קפ"ה על מה שכתב הרמב"ם ז"ל שמי שבא ואמר אמרו לי אנשים כשתלך למקום פלוני אמור להם שמיכאל בן יוסף מת דכיון שא"ל כשתלך למקום פלוני אמור להם וכו' הוי כאלו אמרו שהיה מאותו מקום וה"נ דכותה אף על פי שלא אמר בפירוש שהיה מחלב מ"מ במה ששאל לשואל אם היה מחלב הוי כאלו אמר בפירוש שהנהרג היה מחלב. וכן כתב עוד בשרש קע"ו על מעשה אחר כיוצא בזה ממש ע"ש ולא נשאר מקום לספק אלא מפני שלא התבאר בדברי הגוי בשום אחת מהעדויות אם כשראה אותם הרוגים היה תוך ג' ימים להריגתם או אחר שעברו ג' ימים דכל שעברו ג' ימים מהריגתו אין מעידים עליו כדתנן במתניתין ואפילו ידענו שראה כל גופו שלם ולא היה נחבל בפניו מכל מקום הרבה מן המפרשים סבירא להו דלעולם אין מעידין אלא עד ג' ימים והיכא דמספקא לן אם הוא תוך ג' ימים להריגתו או אחר ג' כתבו בתוספות דיכול להיות שמעידין עליו: ונראה דמספקא להו מילתא והרשב"א ז"ל הניח הדבר בצריך עיון והר"ן והריב"ש ז"ל גם כן הסתפקו בדין זה דאין מעידין עליו אלא כשנודע בודאי שהוא תוך ג' ימים להריגתם אבל כל שהדבר מסופק הולכים בספקו להחמיר ומעתה בעדות גוי זה שלא פירש אם ראהו תוך ג' ימים (ליכא) [איכא] לספוקי שמא לא ראהו תוך ג' ימים ושמא לא ראה גופו שלם ולא הכירו כראוי ומעיד עליו שהוא כליפא בדדמי. וכי תימא שיש בכלל עדות יעקב בכ"ר יצחק הכהן שראהו הגוי תוך ג' ימים שהרי אמר שמפני הקדמתו מהקראבנא כדי לנוח ביום השבת נהרג ואחר כך אמר כי כשהלכו עם הקאראבנה לפני' ראה אותם הרוגי' ודבר ידוע שאין מנהג הולכי ארחות הפורשים מן הקאראבנה בעד יום השבת לפרוש מהם ולהרחיב להם זמן דרך מרובה אך אם יום או יומים על הרוב כדי להבליע על ידי פרישתם כדרך יום לא יותר מזה שאם כן מה הועילו בהליכתם עם הקאראבנה והריגתם היתה ודאי קודם השבת טרם בואם אל המנוחה אשר היו עתידים לנוח שם ביום השבת כי אחרי בואם אל המנוחה לא יזוזו משם עד בא הקאראבנה שם לשוב להתחבר עמו והנה הגוי אמר כי כשהלכו עם הקאראבנה לפני' מצאום הרוגים ואם כן עכ"ל כי כשמצאום הרוגים היה ביום פרישתם מהם או על הרוב למחרת יום פרישתם בודאי שאין לחוש ולומר שקאראבאנה זו התנהגה בדרכה שלא כדרך כל הארץ ונתעכבה במקומה אחר פרישת היהודי ממנה ימים או עשור ואחר כך בהליכתם מצאו אותם הרוגים והיה אחר ג' ימים להריגתם וזה מבואר. ונמצא א"כ לפי זה שיש בכלל עדותו של יעקב בכ"ר יצחק הכהן שראוהו תוך ג' ימים להריגתו זה אינו כלום דאם היינו יודעים בודאי שהפורשים מן הקאראבאנה הם הנהרגים ודאי שהיה מבואר לנו שכשראו האנשים ההם היה תוך ג' ימים להריגתם אבל הכא על זה אנו דנין אם הנהרגים ההם הם הפורשים מן הקראבאנה או לא ואנו מסופקים שאף על פי שהגוי אומר שהוא מכיר אותם הנהרגים שהם שפירשו מן הקאראבאנה שמא אין הענין כן אבל אם אנשים אחרים נהרגו קודם ג' ימים ומפני שעברו ג' ימים מהריגתם נתחלפו לו ונדמו לו לאותם האנשים שהיה מכיר ומעיד עליהם שנהרגו שכל שעברו ג' ימים אין לעמוד היטב על הכרת פניהם וגופם ויש לחוש שמא הפורשים מן הקאראבאנה אזול לעלמא והני אחריני נינהו וכל זה מבואר בעצמו. ומכל מקום נראה שיש לצדד להתיר שכל דברי המחמירים בספק זה של התוספות דהיכא דראוהו מת ולא נודע אם הוא תוך ג' ימים או אחר ג' ימים וההולכים להחמיר לא מיירי אלא לענין הרואים בעצמם אם יש להם לסמוך על הכרתם ולומר דתוך ג' ימים הוא ולא נשתנו או אם יש לנו לחוש שכבר עברו ג' ימים ונשתנו ואין להם לסמוך על הכרתם וכן אפילו העידו לפנינו סתם אלא שנודע לנו בודאי שהרואים לא ידעו אם עברו ג' ימים וכמו שמבואר במעשה של הר"ן ז"ל שכ' בתשובה על מימון מלכי וכן יש לפרש במה שכתב הריב"ש ז"ל בתשובה על עדות המלח: אבל מה שהעיד שראה את פ' הרוג ואין העד בפנינו לחקור ממנו אם ראהו תוך ג' ימים או אחר ג' ימים אפשר לו' שאף המחמירים יודו בזה דאזלינן לקולא ואמרינן דתוך ג' ימים ראהו ושפיר מעיד שראה את פלוני הרוג ונקטינן עדותו סתם שאמר שראה פ' הרוג ואין לחוש ולבדות מדעתנו שלא ראהו אלא אחר ג' ימים ולא הכירו היטב אלא שאומר שפ' נהרג בדדמי. ומצאתי בתשובת מהר"ם שכתב וז"ל ושכתבתם הואיל ומעיד עליו לאחר ג' ימים משנהרג שמא אין להאמינו מדתנן אין מעידין עליו אלא עד ג' ימים להאי נמי ליכא למיחש שהרי העיד בסתם על פ' שנהרג ונהי דהשתא אסהיד בתר ג' ימים מה בכך הא כיון דאמר בסתם פ' נהרג נימא דברור לו שנהרג דחזייה תוך ג' ימים וקמסהיד עליו לאחר ג' ימים או ראה דהרגוהו והיה עם ההורגים דאטו כל הנך עובדי דפרישא זריזה ודבי חוזאי ודבי חסה ועוד טובא עובדי התם כולהו תוך ג' הוי מסהדי אלא אינהו חזו תוך ג' ימים וקמסהיד בתר ג' הכי נמי איכא למימר הכא ועוד כתב ר"ת ומדלא הזכיר מהר"ם ז"ל סברת התוספות כלל שהם כמסופקי' בנמצא הרוג אי תלינן ליה תוך ג' או לאו שכתבו ויכול להיות וכו' אלא כתב הדברים בסתם ומהדר לאתויי ראיה מההיא דחסה ופרישה זריזה: נראה דמלתיה דמהר"ם אפילו לדעת המחמירים ולאו דוקא לסברת ויכול להיות וכן נראה לכאורה מדקדוק דבריו שהוצרך לומר לו ראה שהרגוהו שהיה עם ההורגים וברור לו שנהרג תוך ג' ימים שלא היה צריך לומר אלא דמסתמא לא חיישינן שעברו ג' ימים מהריגתו. ועוד דאם מהר"ם לא אמרה למילתיה אלא לדעת המקילים כל הני ראיות דאייתי הוו תיובתייהו דמחמירים. אלא נראה דאפילו לדעת המחמירים סובר מהר"ם ז"ל דנהי דכשאנו רואים מת א' יש להסתפק שמא הוא אחר ג' ימים. מכל מקום כשהעד העיד פלוני מת או פלוני נהרג אין לנו לומר שראהו אחר ג' ימים ואין לסמוך על עדותו מפני שכל אחר ג' ימים הוא משתנה וסבור שהוא פלוני ואינו הוא אלא אמרינן דמאחר שהוא אומר פלוני מת או נהרג דידע בודאי שפלוני הוא שמת או שנהרג וסמכי' שפיר על מה שאמר פלוני מת. וכיוצא לזה גם כן כתב מהרר"י ז"ל בתרומת הדשן דהיכא דעד אחד אומר מפי גוי פלוני מת לא חיישינן לומר דילמא אותו גוי לא היה מל"ת =מסיח לפי תומו= אלא תלינן לקולא ואמרינן דמל"ת היה וכתב דהכי איתא נמי בתשובת מהר"ם וא"כ כ"ש בנדון דידן שיש לנו לומר שראהו תוך ג' ימים אלא שעדיין לבי מגמגם בזה משום דאפילו כשתמצי לומר דמהר"ם אמרה למלתיה אפילו לסברת המחמירים מ"מ נלע"ד דע"כ לא אמר מהר"ם ז"ל אלא בנדון דידיה שהגוי לא אמר ראיתי פ' הרוג אלא אמר למה אינכם מביאים את היהודי שנהרג. ויש במשמע לשון זה שהוא ראה את הריגתו ושהיה עם הורגו וכמו שכתב מהר"ם ז"ל ולכך אומר מהר"ם שאין לנו להחמיר ולומר שראהו אחר ג' ימים אלא תלינן להקל שראהו והכירו היטב כיון שיש במשמע דבריו שראה הריגתו אבל כל שהוא אומר ראיתי את פלוני הרוג כגון בנ"ד שהגוי פירש אחר כך היאך ידע במיתתו ואמר שראה אותו הרוג כל כי האי גוונא לא מהני דראיתי פלוני הרוג שאין במשמע הדברים שראה הריגתו אלא שראהו הרוג נופל בשדה: יש לספק על אותה ראיה מתי היתה ושמא לא ראהו אלא אחר ג' ימים ועשוי להשתנות ואמר בדדמי שהוא פ'. ואין לנו להקל בזה אלא כשתמצי לומר דהיכא דנמצא הרוג ואינו ידוע אם הוא תוך ג' או אחר ג' דמספקא תלינן להקל כסברת ויכול להיות של התוס' תדע שהרי מהר"ם ז"ל מייתי ראיה למילתיה מהנהו עובדי דגמרא דקאמר שכיב חסא וטבע חואי ופרישא זריזה והוא מבואר דבהנהו עובדי לא קאמר כלל חזינן חסא שכיב או פרישה זריזה שכיב שראהו אותם מתים והכירום אבל הם מעידים על מיתתם ויש במשמע שהם ראו מיתתם ואם כן היכי מייתי מיניהו מהר"ם ראיה לנדון דידיה דהא לא שייך התם ספיקא כלל אלא ודאי שכונת מהר"ם לומר דהיכא דהעד אומר מת פ' או פ' שנהרג יש להביא ראיה דמהני מההיא ראיה דחסא ופרישה זריזה ולא אמרינן דראהו מת והכירו קאמר אלא דראהו תוך ג' ימים כלומר שראהו במיתתו תכף מיד לא שראהו מת והכירו ואף על גב שמהר"ם כתב נימא דברור לו שנהרג דחזייה תוך ג' ימים וקמסהיד עלי' לאחר ג' ימים דמשמע בפי' פ' שנהרג דקאמר הגוי משמע ליה נמי שהוא מעיד שראהו הרוג עד שהוא אומר דחזייה תוך ג' ימים ואפילו על הנחה זו שכח עדות הגוי פ' שנהרג הוא שראהו הרוג מקל הרב ז"ל בענין ואומר נימא שראהו תוך ג' ימים. י"ל דראהו תוך ג' דקאמר מהר"ם לאו דוקא אלא ר"ל שראהו מיד מפרפר ומת לפניו ובכי האי גוונא חשיב רואה הריגתו ושפיר קמסהיד עליה נהרג אלא שנקט הרב תוך ג' ימים כי אותה אנחנו מבקשים ומ"ה בעינן ראהו מיד כי היכי דתיהוי כדתנן במתניתין אין מעידין עליו אלא תוך ג' ימים וכעין זה אמר מהר"ם בהנהו עובדי דאינהו תוך ג' חזו אע"ג דאינהו לאו עדות שראו אותם מתים הוו מסהדי אלא שמתו וכן מצאתי בדברי תרומת הדשן בסימן ר"מ שהזכיר דברי מהר"ם אלה וכתב שראהו מיד או שהיה עם הורגיו. א"נ י"ל דכל שהוא אומר נהרג פלוני ואינו אומר ראיתיו הרוג דעתו לומר שראה הריגתו ואפילו ראהו הרוג מ"מ כל שברי לו שהוא תוך ג' הוא מעיד עליו נהרג כיון שהוא כאלו ראה הריגתו ומשום הכי אמרינן דכשאמר אותו יהודי שנהרג מסתמא ראהו תוך ג' משום דאם לא כן לא היה אומר בלשון זה אבל כל שהוא אומר ראיתיו הרוג יש לספק ודאי דלאחר ג' ראהו כיון שאינו מעיד אלא שראהו הרוג ואפילו את"ל דבכלל עדות אותו יהודי שנהרג איכא נמי שהוא מעיד שראהו הרוג ועם כל זה מהר"ם מקל בו מ"מ י"ל דכונת מהר"ם לומר שיש לנו להקל בזה כיון שלשון נהרג אינו מיוחד לראייתו אותו הרוג אלא יש לפרש בו ג"כ שהיה עם הורגיו ומשום הכי אזלינן לקולא ואומר שהיה עם הורגיו או שראהו תוך ג' כיון שיש לתלות בו גם כן קולא הוא עם הורגיו אבל כל שהגוי פירש דבריו בפירוש שאין הגדתו אלא מחמת ראיתו שמצאו הרוג מנין לנו להקל ולומר שתוך ג' ימים ראהו לשטת המחמירים דהיכא דאינו יודע מתי נהרג אזלינן לחומרא ואף על פי שאומר פ' מת או פ' נהרג מכל מקום סברא היא לומר דקרי ליה פ' ע"פ הכרתו שראה ונדמה לו שהוא פ' וע"פ סברת העולם שכל שנדמה להם שהוא פ' מעידים עליו שמת פ' ומצאתי סעד וסמך לדברים אלה בדברי מהרר"י בת"ה שהוא מחלק בדברי מהר"ם קרוב לחלוק זה שכתב על דין אחד שגוי הסיח לפי תומו שפ' טבע בים וחשש הרב ז"ל דילמא אמר בדדמי וכתב וז"ל וא"ת כיון שסח הגוי לשונות שהן כוללות המיתה לית לן למידק אבתריה באיזה ענין ידע מיתתו אלא אית לן למימר שראה שהטביעוהו וכה"ג איתא בתשובת מהר"ם דאם העיד העד אחר ג' ימים לא אמר' לא תהוי עדות אלמא אזלינן בתר סתם ולא דייקינן אבתריה אלא תלינן דידע בודאי שמת באיזה ענין ומאורע שהוא י"ל שאין לדמות נדון דידן לההיא דמהר"ם דהתם כשמסיח סתם שנהרג אינו מסיח בדבר דרגילי עלמא למימר בהו בדדמי אלא שאנו באים לחוש שמא לאחר ג' ימים ראהו כיון דהשתא לאחר ג' ימים הוא מעיד ודאי כה"ג סמכינן אסתם דבריו דכיון דמעיד שנהרג תלינן דידע בודאי שנהרג ולא חיישינן למילתא אחריתי אבל בנדון דידן דבגוף העדות איכא למיחש שהרי סיים דבריו שבא מבור חיותו דהיינו הטביעה שראה ובטביעה רגילי אינשי כי חזו ליה טובע בנהר גדול קורין לו שם מיתה ולא סמכינן אסתם דבריו למימר דידע ודאי שמת אלא תלינן לחומרא שסח למאי דרגילי עלמא למימר עכ"ד. ואיברא דלהבנת חלוקו של הרב ז"ל יש לפרש בו פירוש' מתחלפים וכמו שהארכתי בזה בפסק אחר ומ"מ נראה לומר דהאומר ראיתי פ' הרוג וביאר העד באיזה ענין ידע מיתתו דהיינו ע"י ראיתו אותו הרוג ובההוא ענין יש חשש בדדמי דיש לחוש שראה איש הרוג אחר ג' ימים להריגתו ומעיד עליו שפ' הרוג ע"פ רגילות האנשים שאינם חוששים שנשתנה אין לסמוך על אותו עדות כמו בנדון של ת"ה. וסברא גדולה היא דשייך הכא ג"כ לומר בדדמי שהוא פלוני יותר מבדדמי דטביעה ועיקר החילוק נראה כדכתי' משום דהתם לא אמר אלא פ' שנהרג ואיכא למימר שראה הריגתו אבל כשאומר ראיתי הרוג ודאי חיישינן לסברת המחמירים ומצאתי תשובה אחרת למהר"י בת"ה בסימן רל"ט נראה לכאורה לדקדק ממנה היתר באומר ראיתי פ' הרוג שנשאל שם הרב על עדות ג' אחד שהעיד שיהודי א' נהרג והיו בו סימנים כך וכך והתיר הרב ז"ל אשת היהודי על ידי עדים שהעידו שאותם סימנים שאמר הגוי היו בבעלה של אשה זו וכתב על זה וז"ל ואף על גב דכתב א"ז וז"ל ועוד כתב ר' שמחה ורבינו נתן דאין מל"ת נאמן אלא כשאמר נהרג או מת משום דאינו צריך ט"ע =טביעות עין= אבל מצאתי פלוני הרוג עם סימנים היכא דאיכא למיחש דילמא אחר הוא וצריך טביעות עין וכל ט"ע צריך עיון וטביעות עין זה של מל"ת שאין דעתו להעיד אלא שאומר ממילא לא סמכינן עליה דבשלמא ישראל שמכוין להעיד איכא למימר וכו' עד סוף דבריו. והנה אף על פי שבסדור דברי שאלת תשובה זו כתוב שהגוי העיד שסמוך לזה הכפר נהרג יהודי א' והיה לאותו היהודי וכו' מכל מקום ממה שהוקשה לו לרב ז"ל מההוא /מההיא/ דכתב בא"ז דאין מל"ת נאמן אלא כשאומר נהרג או מת אבל מצאתי פ' הרוג עם סימנים לא מהניא נראה שהנדון שעליו נשאל הרב ז"ל ג"כ היה בכה"ג שראה ההרוג והכירו המעיד עליו. ולהכי ק' ליה מההיא דא"ז דאם לא כן מאי קושיא הא בהדיא קאמר בא"ז דפ' מת או נהרג מהני אלא עכ"ל =על כרחך לומר= שהנדון שעליו דן הרב ז"ל הוא כגון שאמר סמוך לכפר זה נהרג יאודי אחד ומבאר דבריו שראהו הרוג ומשם הכירו ואפילו הכי פוסק הרב ז"ל שהוא נאמן ואעפ"י שלא פירש שידע שהיתה הריגתו תוך ג' ימים משום דבסתמא מוקמי' ליה תוך ג' כך היה נראה לכאורה אלא שאינו מוכרח דלעולם י"ל שבנדון של הרב הגוי העיד נהרג יהודי א' בפשט לשון השאלה אלא שק' לי' לרב ז"ל מההיא דא"ז משום דמשמע ליה שהחלוק של א"ז אינו בין אומר נהרג פלוני שהיו בו סימנים כך וכך שלא הכירו אלא על ידי סימניו ובין אומר ראיתי פלוני הרוג עם הסי' דכל כה"ג מה לי הכירו מחיים מה לי לאחר מיתה כיון דלעולם אינו מעיד אלא על ידי הסימנים שראה בו והכירו אלא ודאי החלוק הוא דכשאומר פ' נהרג או מת יש במשמעות שהכירו היטב כאשר יכיר איש את רעהו אבל ראיתי פ' הרוג בסימנים שאין הכרתו אלא על ידי הסימנים שראה בו לא מהני ולפי זה ק' ליה להרב ז"ל בנדון דידיה שלא היה הגוי מכיר אותו אלא שאמר שיאודי /שיהודי/ אחד שהיו סימנים כך וכך נהרג דלפי זה אין חלוק בין נהרג ובין מצאתיו הרוג לענין זה אבל מ"מ לא מיירי כלל שהעיד שראהו הרוג וליכא לספוקי כלל שלא ראהו תוך ג' ימים ומשום הכי התיר הרב ז"ל באותו נדון בפשיטות ולא חש לשמא אחר ג' ראהו. ועוד יש לדחות ולומר דמהרר"י ז"ל ס"ל כסבר' ויכול להיות של התוס' וכל היכא דאינו ידוע מתי נהרג מסתמ' תלינן בתוך ג' ומ"ה לא חש להחמיר בנדון דידיה ועוד יש לומר דכיון דבנדון של הרב היה ההכר ע"י סימני' מובהקי' סובר הרב דאין חלוק בין ג' ימים ליותר מג' שסימנים אינן עשויין להשתנות אפילו אחר ג' וזה מתבאר ג"כ בדברי הרא"ש בתשו' וג' ימים אין מעלין ומורידין בענין זה והכלל העולה שכל שאומר הגוי ראיתיו הרוג יש לספק דילמא תוך ג' ראהו ואמר בדדמי ודוק' באומר נהרג הוא שמקל מהר"ם ואע"ג דמדומה שהרב ד' דוד כהן בתשובה מחמיר באומר ראיתי שנהרג דמשקר דלא שכיח לראות ההורג או להיות עמו מ"מ מהר"ם בהדיא פליג עליה בהאי סברא וממה שכתב מהרר"י ז"ל בת"ה סימן רל"ט דהיכא דמעיד גוי מפי גוי והגוי האחרון לא פי' דבריו אם הגוי הראשון ספר דבריו מעצמו או בדרך שאלה לא תלינן להחמיר ולומר על ידי שאלה ספר אלא אזלינן לקולא: נלע"ד שאין להביא ראי' לנדון דידן דיש לדחות דהרב ז"ל ס"ל כדברת הריב"ש והולכי' לשיטתו דכל שהגוי אומר מת פלוני חשיב מסיח לפי תומו אפילו בלא הקדמת וקשר דברים אחרים וכן נר' מדקדוק דבריו שם בתשובה ההיא הילכך סובר הרב ז"ל דכשהגוי אומר שגוי אחר א"ל פלוני מת כיון שדברים אלו עצמם יש בהם כדי להתיר ואלו אמרם אותו גוי בפנינו היו מספיקים להתיר מצד עצמם הם לבדם ואין שום רעותא בדברים מצד עצמם ואין צריך להוסיף בהם כלום ואין מקום חשש בענין אלא כשנוסיף לומר ששאלה היתה שם אין לנו לבדות מדעתנו ולומר שלא אמר אותם הדברים אלא על ידי שאלה שזו מנין לנו כיון שאין בענין מצד עצמו שום חסרון אבל בנדון דידן שראיתי פלו' הרוג אין העדות מספקת בעצמו להתיר אם לא יצטרף עמה שהיתה אותה ראיה תוך ג' ומן הסתם אין להעמידה תוך ג' שכך אפש' להיות לאחר ג' כמו תוך ג' ובבלתי שום תוספת ענין איכא ספקא אין לנו להקל בכך ובהכי ניחא טפי מה שנראה לכאורה מתוך דברי הר"ן ז"ל בתשובה סימן ג' דלית ליה הא דת"ה בגוי מסיח לפי תומו מפי גוי אחר אלא צריך לפרש שהגוי הראשון כל כך היה מסיח לפי תומו די"ל דלא פליגי ת"ה והר"ן בדין זה אלא כל אחד הולך לשטתו והר"ן ז"ל משום דאית ליה בדין מסיח לפי תומו דלא סגי כשאומר מת לבד אלא צריך להוסיף דברים אחרים כמבואר בתשובתו ס"ל מסיח לפי תומו אומ' שגוי אחר א"ל פלוני מת כיון בלשון פלוני מת לבדו לא סגי ואין להתיר אלא כשנאמר שכונת דברי הגוי היה לומר שחבירו הגיד לו מיתת פלוני ואמרה לו בלשון המועיל אין לנו כח להקל בזה. אבל לשטת שאר הפוסקים דכשאמר פלוני מת בלבד סגי שאין צריך קשר שום דברים אחרים אלא הודעת המיתה עצמה היא גופא של עדות משום הכי ס"ל דסגי אף על פי שגם הריב"ש ז"ל נראה שהוא חלוק בדינו של תרומת הדשן אף על גב דבדין מסיח לפי תומו סבר דבאומר מת בלבד סגי אלא שהוא ז"ל מחמיר טפי שאפילו אמ' בפי' שחברו הסיח לפי תומו אינו נאמן ונמצא לפי זה שאין להביא ראיה מההיא דתרומת הדשן שהדברים בעצמם אין בהם שום ספק לנדון שלנו ואפי' אם תמצי לומר דמהרר"י גם כן ס"ל בדין מסיח לפי תומו דאומר סתם מת לא סגי וכמו שנראה לכאורה מדבריו בכתביו סימן ר"ך מכל מקום עדין יש לחלק דלא דמי הך ענינא דגוי מל"ת מפי גוי שאמר מת שי"ל שאמר מת בלשון המועיל לנדון שלנו דאין בסתם פלוני אמר שמת מתכוין להעיד וכשבאנו לחוש ולומר דלא היה מסיח לפי תומו חדוש הוא שאנו באים לחדש שהיה מתכוין להעיד אבל בעדות ראיתי פלוני הרוג גוף העדות עצמה שמעיד שאמר ראיתיו הרוג גריעא במל"ת ואית בה ריעותא דשמא אחר ג' ימים ראהו וב' הצדדים שוים דכך איפשר להיות אחר ג' כמו תוך ג': וכ"ש שכבר כתבנו דהר"ן ז"ל חולק על מהרר"י ז"ל באותו ענין דהשתא זכינו לדין ממה נפשך דאם נאמ' שמהרר"י והר"ן לא פליגי בהאי דינא אלא כל אחד אזיל לשטתיה וכדכתיבנא אם כן לפי חלוק זה אין ללמוד מדברי מהרר"י לנדון דידן וכמו שחלקנו. ואם לא נחלק בדברי מהרר"י אלא נאמר דבכל גוונא אמרה למלתיה והר"ן ז"ל פליגי עליה אם כן יש לנו לחוש לסברת הר"ן ז"ל כיון שהוא חולק בדינו של מהרר"י ז"ל וכ"ש שגם הריב"ש נראה שחולק בזה אף על פי שהוא מחמיר ביותר. איברא דמהר"ם ז"ל בתשובה כתב טעם אחר להקל מדכתב ר"ת ז"ל בתשובה דע"כ האי אין מעידין עליו לאחר ג' ימים לאו באדם ידוע ונכר למעידיו דאפילו עד ד' ימים מהני כיון שיודעים שזה הוא אלא ע"כ כשאין ידוע אלא על ידי סימני פרצוף ופדחת וחוטמי /וחוטמו/ אלמא אם המעיד עליו היה מכירו מחיים ומעיד עליו לאחר מותו שהכירו בטביעות עין מהימן עד לאחר כמה ימים. וה"ה בעדות גוי מל"ת המכירו ומעיד עליו לאחר כמה ימי' מהימן וכל מאי דמהימן ישראל המעיד מהימן גוי המל"ת והנה מן הטעם הזה היה מקום להקל בנ"ד נמי שהגוי הקטריג'י היה מכיר את היהודי מקודם: מיהו איני רוצ' לסמוך על טעם זה שכפי הנר' מהרר"י ז"ל בת"ה ס"ל הפך זה ממש דאדרבא גרוע טפי כשמכירו מקודם שכתב שם בסימן רל"ט על דין א' שגוי העיד שיהודי א' נהרג והיו בו סימני' כך וכך והתיר הרב ז"ל ואע"ג דכתב א"ז וז"ל ועוד כתב רבינו שמחה ורבינו נתן דאין מל"ת נאמן אלא כשאמר נהרג או מת משום דאינו צריך טביעות עין אבל מצאתי פ' הרוג עם סימנים היכא דאיכא למיחש דילמא אחר הוא וצריך ט"ע וכל ט"ע צריך עיון טביעות עין זה של מל"ת שאין דעתו להעיד אלא שאומר ממילא לא סמכינן עליה דבשלמא ישראל שמתכוין להעיד איכא למימר נתן בו ט"ע בכונה לכאורה משמע מהכא דגוי מסיח לפי תומו על ידי סימנים לא סמכינן עליה: אמנם כי דייקינן שפיר וכו' ואפילו אם תמצי לומר וכו' מכל מקום אין ראיה מהכא לנדון דידן דהלשון מוכיח דאיירי בענין זה שהגוי הכיר אותו כבר בחייו ועכשו כשנמצא הרוג נסתפק והכירו על ידי סימנים וטביעות העין ולכך לא מהני אפילו סימני' מובהקים משום דכיון שאינו מתכוין להעיד אמרינן דילמא לא נתן עיניו לדקדק יפה אם אותם סימנים מובהקים מכוונים ממש כמו שראה אותו באיש הזה בחייו. ואפשר כשראה הדומה לאותם הסימנים היה סובר בודאי שהוא האיש שהכיר בו בחייו בסימנים הדומים לאלו אבל בנדון דידן שהגוי לא היה מסיח לפי תומו שהכיר היהודי אלא אמר שפלוני שהיו בו סימנים אלו נהרג ודאי סמכינן עליה דאמאי נימא שלא דקדק יפה באותם סימנים ואמר האותות באומדנא דדעתא הואיל ולא הכירו כלל ולא נסתכל להכירו ע"כ. הא קמן דמהרר"י ז"ל ס"ל בזה הפך סברת מהר"ם דאדרבא כי הכירו מקודם גרע טפי ותמהני היאך מהרר"י רצה לחלק בכי האי גונא בסברא הפוכה מסברת מהר"ם אעפ"י שודאי ראה תשובת מהר"ם זו שבזו התשובה עצמה של ת"ה בסופה מביא מהרר"י ז"ל ראיה מתשובת מהר"ם זו לענין אחר שכתב שם וצ"ע ונמצא תשובה זו עומדת נגדנו שלא להקל מצד טעמו של מהר"ם ז"ל:
 
הכלל העולה מהדברים שאין התר אשה זו ברור מכח תשובת מהר"ם ז"ל חדא דדילמא מהר"ם ז"ל לא אמרה אלא לדעת המקלים שכתבו התוספות ויכול להיות דהיכא דנמצא הרוג וכו' אבל הרשב"א ושאר המפ' המחמירים בזה יחמירו בנדון זה גם כן: ואפילו כשת"ל דדבריו אפילו לדעת המחמירים ומשום שאין העד בפנינו תלינן לקולא אפשר שלא אמרה אלא היכא דאמר נהרג לא באומר מצאתיו הרוג ודברי מהרר"י בת"ה יש לחלק בהם ואפי' תימא דאף באומר מצאתיו הרוג אזלינן לקולא משום דאין העד בפנינו וכלל גדול בכל זמן שאין העד לפנינו דאזלינן לקולא וכדמשמע מדברי מהרר"י בת"ה מ"מ הר"ן והריב"ש נראה שהם חלוקים על סברא זו דמסתמא לא תלינן להקל אלא להחמיר: שהר"ן ז"ל בסימן ג' כתב וגוי המעיד מפי גוי הדברים נראין שכל שהוא אומר מסיח לפי תומו ששמע מפי גוי אחר מסיח לפי תומו שפלוני מת הרי הוא כאשה ששמעה מפי עבד ומדקדוק דבריו נראה שצריך שהגוי מסיח לפי תומו יאמר שהיה האומר לו מסיח לפי תומו שכתב כל שהוא אומר מסיח לפי תומו ששמע מפי גוי מסיח לפי תומו: ואיני רואה לדחות שאין כונת הרב אלא שהוא מסיח ששמע מפי הגוי האחר סתם דבכי האי גוונא מוקמינן ליה מסתמא שהיה מסיח לפי תומו לאפוקי שאינו אומר שדברי הגוי הראשון היו על ידי שאלה או על ידי שום אמתלא אלא ודאי מצריך הר"ן ז"ל שיאמר הגוי בפירוש שהראשון היה מסיח לפי תומו וזה שלא כדברי מהרר"י ז"ל והריב"ש ז"ל בסימן שע"ז כתב וז"ל ובמה שכתב שהעיד הגוי ששמע מפי גוי חברו שאינו כלום ודאי הדין עמך דמסיח לפי תומו חדוש הוא והבו דלא לוסיף עליה ולא דמי לעבד ולשפחה אבל גוי שאינו נאמן בתורת עדות אלא במה שראה לא במה שמעיד מפי אחר שהרי אין הגוי בקי להכיר אם חברו הי' מסי' לפי תומו או מתכוין להעיד: נראה מדבריו דמסתמא לא תלינן להקל ולומר דלפי תומו הסיח דאם כן לא היה לנו לספק בזה ולא היינו צריכים לבקיאות הגוי דמסתמא אמרינן שלפי תומו הסיח אלא ודאי נראה דמסתמא תלינן להחמיר עד שיודע לנו שהסיח לפי תומו וזה שלא כדברי מהרר"י ז"ל ולא עוד אלא שהריב"ש ז"ל סבור דאומר פלוני מת סתם חשוב מסיח לפי תומו ולא נפיק מתורת מסיח לפי תומו אלא כשנשאל או כשיש אי זו אמתלא ואפילו הכי כל היכא דלא אתפרש תלי להחמיר ונמצאו הנך תרי אריות מחמירים בזה ולא עוד אלא שהם מחמירים ג"כ בנמצא הרוג ואינו ידוע אם הוא תוך ג' ונמצא דלפי סברתם יש להחמיר בכל הב' חומרות: איברא שבעדות משה מוניון מתוקן זה יותר שהוא לא העיד שאמר לו שראהו הרוג אלא הקטריג"י אמר לו קי מאטארון אה כליפא והבנת לשון זה הוא שהרגו את כליפא וכן מ"ש אחר כך שא"ל הקטריג"י יולו וידי יש במשמעות זה אני ראיתיו שהרגוהו וכל כי האי גוונא הוי ממש כההי' דמהר"ם שהתיר בהדיא ולא נשאר לספק בזה אלא אם תמצי לומר שדברי מהר"ם אינם אלא לדעת המקלים דהיכא דנמצא הרוג ואינו ידוע אם הוא תוך ג' או שדבריו נמשכים לפי שיטת מהרר"י דמקל במסיח לפי תומו מפי גוי אחר דתלינן להקל ודלא כהר"ן והריב"ש אלא שלעולם נראה שדינו של מהר"ם ז"ל מוכרח מכח הכר' דההיא דטבע חסא ודפרישא זריזה דמייתי מהר"ם ועכ"ל דבין החולקים על התוספות בסברת ויכול להיות בין החולקים על מהר"י דמסתמא לא תלינן להקל בכל כי האי גוונא שאומר פלוני מת או נהרג מהני כיון דאשכחן בגמרא בהדיא ההיא דחסה ודפרישא זריזה דהוא כה"ג: אבל מצד אחר יש ריעות' בעדות ר' משה מוניון שהיהודי הערבי שאמר לו שהקטריג"י אמר לו שכליפא מת לא ביאר אם אמר לו הקטריג"י זה במסיח לפי תומו או אם אמרו לו (ע"א) [ע"י] שאלה ששאל ממנו היהודי הערבי שאם היו דבריו ע"י שאלה ששאל ממנו היהודי הערבי. שאם היו דבריו על ידי שאלה לא מהני כלל לא מה שאמר תחלה ליהודי הערבי ולא מה שאמר אחר כך למשה מוניון שכלם היו ע"י שאלה ואף על פי שדברי מהר"י בתרומת הדשן מבוארים בהדיא בכל כי הא גוונא דתלינן להקל שהאומר הראשון הסיח לפי תומו. כבר כתבנו לעיל שמדברי הר"ן והריב"ש נראה שהם חלוקים על דין זה אם לא שנרצה לומר דאעיקרא דדינא דתלינן להקל כשאין הדבר לפנינו לבררו לא פליגי הני רבוותא דבודאי יש לנו לומר דתלינן להקל וכמו שהביא מהרר"י ראיה לזה בכתביו סימן ר"ך אלא דהר"ן ז"ל סבור דליכא למימר הכי אלא כשישראל הוא המעיד משום דמסתמא היהודי אם הגוי לא היה מסיח לפי תומו או אם היה בעדות ההיא ספק לא היה אומר דברי' סתם אבל היה מפ' אופן הספק ההוא או שלא היה מסיח לפי תומו ומדהעיד סתם תלינן להקל. אבל כשהמעיד הוא הגוי אף על גב דמהרר"י אזיל גבי גוי נמי לקולא הר"ן לא ס"ל הכי אלא ס"ל דאין לסמוך על סתם דבריו לומר שאם היו הדברים באופן אחר היה מפרש הדברים ולא היה סותם כיון דהוא גוי שאינו בקי וכענין שסובר הריב"ש אפילו במפרש מיהו במפרש בהדיא שהיה האחר מסיח לפי תומו סובר הר"ן דסמכינן עליה והריב"ש ז"ל סבירא ליה דכיון דגוי הוא אפילו פי' בהדיא לא מהני כיון שאינו בקי לידע אם היה מסיח לפי תומו ונמצא לפי זה דלא פליגי כל הני רבותא אלא בסברא זו ועד כאן לא אמרו הר"ן והריב"ש אלא דגוי המעיד מפי אחר אבל בישראל המעיד בכל גוונא תלינן סתם דבריו להקל:
 
ונמצא שאין לנו גמגום מצד דברי הר"ן והריב"ש לא במה שספקנו בעדות רבי משה מוניון נגד דברי מהרר"י בתרומת הדשן ולא במה שספקנו בעדות שאר העדים האומרים שראוהו הרוג נגד דברי מהר"ם ז"ל שכיון שהעידו בפנינו אנשים עברים יש לנו להקל בכל הספקות שספקנו אלא שאין זה ברור. עוד יש רעותא אחרת בעדות רבי משה מוניון שלא נזכר בה שם עירו של כליפא ואף על פי שלדעת הרא"ש נראה דלא בעינן שם עירו כל שהעידו על שמו ושם אביו. מכל מקום רוב הפוסקים הסכימו דבעינ' שם עירו ג"כ עם שם אביו ושמו אלא שאפשר לומר שמה שאמר היהודי הערבי אישטי קטריג"י דיש'ו קי מאטארון אה כליפא יירנו די בשן דבר אתו על כליפא הידוע אצלם שהקטריג"י א"ל שנהרג וידע משה מוניון היטב שעל כליפא זה שהוא בא להעיד עליו ואמר לו וגם הקטריג"י שאמר לו אין הענין שהקטריג"י אמר לו בלשון זה ולא יותר מזה אבל הקטריג"י פי' בעד אי זה כליפא אמר לו בשמו ושם אביו ושם עירו והיהודי הערבי אמר לו למשה מוניון עדות הקטריג"י על הריגת כליפא הנודע אצלם ואף על פי שודאי אין לסמוך על זה לבד להתיר מכל מקום אפשר לעשותו סניף לטעמים אחרים זה נלע"ד לספק בנדון דידן והנה נא ערכתי מלין צדדי' וצדי צדדים להחמיר ולהקל: ואיברא שאם היה דין הנמצא הרוג מוסכם מכל הפוסקים בפשיטות דהיכא דנמצא הרוג ואינו ידוע אם הוא תוך ג' או אחר ג' דתלינן להחמיר כמו שכת' הרשב"א או אם היה הנדון במי שטבע שכתב הר"ן ז"ל דאפילו לדעת ההולכים לקולא בנמצא הרוג בנטבע שאין זמנו אלא שעה אחת אזלינן לחומרא להיות כי מיראי הוראה אני לא הייתי סומך להקל בפשיטות מכח תשובת מהר"ם או מכח דברי מהר"י בת"ה כיון דאפשר לחלק בהם מהטעמים שכתבתי לעיל ואפילו לא נחלק בהם עדין היה מקום להחמיר כיון שנראה שהר"ן והריב"ש אין להם סברא זו כמו שכתבתי. אבל מאחר שעקר דין זה אין איסורו ברור שהתוספות כתבו ויכול להיות דהיכא דמספקא לן תלינן להקל והרא"ש והטור ז"ל כתבו בפשיטות דתלינן להקל נראה לעניות דעתי פשוט שיש לנו להקל בכל כי האי גוונא מכח דברי מהר"ם ז"ל בתשובה מצד הב' טעמים שכתב שם ומכח דברי מהרר"י בתרומת הדשן במקום עגונה דאתתא ואף על פי שהר"ן והריב"ש חלוקים עליו וכל שכן שאפשר לומר דע"כ לא נחלקו אלא בגוי מפי גוי. אבל בישראל המעיד תלינן להקל וכדכתיבנא לעיל: ועוד שאף על פי שראינו לחלק בין נדון דידן לנדון דמהרר"י להחמיר בנדון דידן. מכל מקום אפשר לאומר לומר ג"כ לאידך גיסא דע"כ לא פליגי הר"ן והריב"ש אלא באומר פ' מת דס"ל להר"ן והריב"ש דמסתמא ליכא למימר דמסיח לפי תומו היה כיון שאף אם תמצי לומר דלא היה מסיח לפי תומו אין אנו צריכים לבטל דבריו ולא לשנות שום דבר מדבריו שכך אפשר שהיו שם שאר דברים או לא היו. אבל כשאומר מצאתי פלוני הרוג שאם באנו לחוש דאמר בדדמי ושהיה אחר ג' ימים צריך לבטל דבריו שאמר פלוני הרוג שלא היה פלוני אין לנו לחוש להחמיר ולבטל דבריו כיון שאין העד בפנינו: אף על פי שכשנאמר גם כן דלא היה מסי' לפי תומו אנו מבטלינן דבריו לגמרי שאין אנו מאמינין אותו היינו משום שאין גוי נאמן אלא במסיח לפי תומו אבל כשהוא מסיח לפי תומו שהאמינוהו מחזיקי' כל מה שאמר לאמת ואין לנו לחוש ולבטל מה שאמר פלו' מת והילכך מוקמינן ליה בחזקת מת וכדברי מהר"ם ז"ל לפי פשוטם ולכ"ע אתו: ויש לנו לומר לפי זה דהיינו נמי דלא אייתי מהרר"י ז"ל ראיה לדינו מדברי מהר"ם בדין אותו יהודי שנהרג דבגוונא דמהר"ם ז"ל אפילו מי שיחלוק על מהרר"י מודה בו ואעפ"י שאין זה הכרח די"ל גם כן דהא דלא אייתי ראיה משום דסביר /דסבירא/ ליה דלא שרי אלא משום דאמר יהודי שנהרג שיש במשמע שראה הריגתו או משום דסבירא ליה דדברי מהר"ם נמשכים לסברתו ויכול להיות של התוס' ומשום הכי מקל בה וכדרך שחלקנו לעיל: מכל מקום אפשר גם כן לאומר לומר כדאמרן ולהקל במקום עגונא דאתתא. ונמצא התר אשה זו קרוב להיות אליבא דכ"ע אין פוצה פה ומצפצף ואף אותה חשש' הכתובה בא"ז משם רבינו שמחה ור' נתן שאין גוי מסיח לפי תומו נאמן כשאומר ראיתי פלוני הרוג: דבשלמא ישראל המכוין להעיד י"ל שדקדק בהכרתו: מלבד שכבר נהגו להתיר בעדות גוי המסיח לפי תומו בכל גונא ולית דחש לההיא דרבי' שמחה ורבינו נתן כלל וכמו שכתב הרא"ם ג"כ מכל מקום בנ"ד נראה שאין לחוש לאותה חששה דהא טעמא דהני רבוותא הוי משום דכיון דאין הגוי מכוין להעיד אינו חושש כ"כ לעמוד על אמיתת הדבר ולא שת לבו להכירו היטב: ובנדון זה שהיה עם היהודי הנהרג נערו של הקטריג"י והקטריג"י האחר קרובו כפי דברי הקטריג"י המעיד אין ספק שהוא מדקדק הטב ומכוין לדעת אם היו הנהרגים קרובו ונערו או לאו ויותר האדם מדקדק בכי האי גוונא ממה שהוא מדקדק מפני צורך העדות וכיון דבהריגת הקטריג"י והנער אין אנו חוששין דאמר בדדמי ואנחנו מאמינים אותו שמצאם הרוגים ולא דאמר בדדמי אפ' בעדותו זו עצמה יש להחזיק את כליפא גם כן נהרג מההיא דאמרינן בגמרא ההוא דאמר חבל על פלוני שהיה עמי בדרך שמת והשיאו את אשתו והכא נמי מאחר שהיהודי נמצא שם הרוג עמהם במקום אחד לפי דברי הקטריג"י אין לך עדות יותר גדולה שהיה עמו בדר' והרי הוא כמעיד שאיש א' שהיה עם הקטריגי"י והנער מת ובהכי סגי להחזיק את כליפא נהרג אעפ"י שלא הכירו הגוי דיגיד עליו רעו כמו חבל על יהודי שהי' עמי בדרך גם לפי דבריו הוא מעיד שכליפא יצא עם אות' ההרוגים לדרך וכיון שכליפא יצא עמהם לדרך ומצד מציאות במקום אחד הרוגים יש עדות שיהודי שהי' עמהם בדרך מת הנה בזה נמצא שכליפא נהרג וליכא למימר דנהי דמצד מציאות הפגרי מתים במקום אחד יש עדות שהיהודי שהיה עמהם בדרך מת ומוכח שפיר שהיו יחד בדרך ואנחנו ידענו שכליפא יצא עם אותם גוים לדרך מכל מקום יש לחוש שכליפא אחרי צאתו עם הנער וקטריג"י אזל לעלמא ואיש אחר התלוה עם הנער והקטריג"י והם ההרוגים כי היכי דבחבל על יהודי שהיה עמי בדרך שנהרג לא חיישינן דילמא איהו אזיל לעלמא ואיש אחר התחבר עמו אף על פי שכפי הנראה בחבל על יהודי שהיה עמי לדרך /בדרך/ לא היה אומר הגוי שהיהודי היוצא עמי לדרך מת אלא סתם אמר יהודי שהיה עמי בדרך: ואנחנו אומר' שכיון שראינו יהודי שיצא עמו לדרך מסתמא הוא הוא שהיה עמו בדרך ונהרג ולא חיישי' דילמא איהו אזיל לעלמא והאי דמת איניש אחרינא הוא וכן כתב הרא"ש ז"ל בתשובה בפירוש דחבל על יהודי שהיה עמי בדרך מיירי בכי האי גוונא שאינו מעיד שאותו שראינו שיצא עמו מת אלא שהיה עמו לדרך ואנן אמרינן דכיון שהיה עמו איהו הוא שיצא עמו לדרך ולא אחר ולשון הגמרא גם כן מוכיח כדברי הרא"ש אלא שהרמב"ם ז"ל כתב בא א' ואמר פלוני שיצא עמי לדרך מת משיאין את אשתו ומשמע דדוקא כשהוא אומר שהיוצא עמו לדרך שאין עוד חשש לומר דילמא איהו אזיל לעלמא והאי אחרינא הוא אבל היכא שאמר יהודי שהיה עמי לדרך דאיכא למימר איהו אזיל לעלמא ואיניש אחרינא אתלוי בהדי לא סגי בהכי: וכבר ערכתי מלין בפסק אחר על דברי הרא"ש והרמב"ם אלה ומכל מקום אף אם לענין דין זה עצמו יש לחוש לדברי הרמב"ם ז"ל בנדון דידן שלא על זה אנו דנין אלא כדי שלא לחוש לסברת אותם המחמירים בגוי שאינו מסיח לפי תומו לפי שאינו מתכוין יש לצרף סברת הרא"ש ז"ל להקל בענין ולומר דכיון שהוא הכיר הנער והקטריג"י בהכי סגי וכל שכן שיש עוד לומר כי אחר שהוא היה חושש להכיר את הנער והקטריג"י היטב כדכתיבנא מסתמא דקדק גם כן על היהודי ג"כ כי הכרת היהודי תוסיף תת כוחה על הכרת אנשיו אחר שהיו מקודם יחדיו ומחמתו תתאמת לו הכרת אנשיו כתבתי מעפר דל.
 
אליהו ן' חיים:
שו"ת ראנ"ח סימן כא
 
שאלה ראובן התחזק לו שטר על שמעון וזה נוסחו בהיות שראובן הלוה על ידי שמעון לגוי פלוני כ"כ פרחים לזמן ג' חדשים ככתוב בארוכה בשטר נוצרי שביד ראובן שעשה לו הגוי בשעת הלואה בעת /כעת/ בא לפנינו חותמי מטה שמעון הנז' ואמר לנו הוו עלי עדים וקנו ממני קנין מעכשיו וכתבו וחתמו בכל לשון של זכות ויפוי כח ותנו ליד ראובן להיות בידו לראיה ולזכות איך ברצון נפשי והשלמת דעתי בלתי שום זכר אונס כלל נעשיתי ערב קבלן פרען לראובן בעד הערל בעד הפרחים שהלוה לו על ידי כנזכר באופן זה שאם הגוי הנז' לא יפרע לראובן הנז' לזמן הנז' ככתוב בשטר נוצרי שביניהם מעתה ומעכשיו יש כח ורשות ביד ראובן לגבותם ממני כי מעתה ומעכשיו קבלתים עלי כמלוה ורשו אם לא יפרע לראובן הנז' לזמן הנז' כנז' וכל זמן ששטר זה יהיה קים ביד ראובן או ביד באי כחו יהיה נאמן המוציאו כשני עדים כשרים לומר לא נתפרע מזה החוב לא כלו ולא מקצתו בלי לחייבו שום שבועה ולא גלגולה ואפילו חרם סתם ואפילו תרעומת דברים והדרת ראש כלל קבל באחריות גמורה על הערב קבלן ופרען שמעון הנז' ועל יורשיו אחריו ועל כל נכסיו מקרקעי ומטלטלי אגב מקרקעי שקנה ושיקנה באחריות וחמר וחזק כל שטרי חוב דנהיגי בישראל כהוגן וכתקון חז"ל דלא כאסמכתא ודלא כטופסי דשטרי בבטול כל מיני מודעות שבעולם ובפסול עדיהם וקנינא מהערב קבלן פרען הנז' קנין שלם במנא דכשר למקניה ביה קנין במקום שבועה כפי הסכמת הקהלות יצ"ו על כל מאי דכתיב ומפורש לעיל ולהיות כל זה אמת וכו' ע"כ נוסח השטר ועכשיו ראובן הנז' מת אחר זמן רב מההלואה הנז' ויורשי ראובן מוציאים שטר זה ואומרים לא מצאנו בנכסי מורישנו שטר נוצרי של הלואה אלא זאת מצאנו ותובעים משמעון שיפרעם מכח שטר זה ושמעון משיב שאינו חייב לפרוע כל שאין שטר ההלואה בידם כי הגוי פרע החוב הנזכר למורישם על ידי משכונות שמשכן בידו בעת ההלואה ונמכרו המשכונות אח"כ ונפרע מהם ונקרע שטר ההלואה ואין עליו חיוב ערבות כלל:
 
תשובה אם לא היה הנאמנות הכתוב בשטר שהאמין הלוה המוציא השטר לומר לא נתפרע וכו' נראה פשוט שלא היו יורשי ראובן גובים משמעון בשטר זה כלום אם לא שיביאו ראי' שלא פרע הגוי למורישם דמצי טעין להו דלמא הגוי פרע את החוב כמו שכתוב להרמב"ם ז"ל בהלכות מלוה פרק כ"ו מי שהיה ערב לחבירו במלוה ע"פ ובא המלוה לתבוע את הערב והרי הלוה במדינת הים או' לו הערב הבא ראיה שלא פרעך הלוה ואשלם לך ואף בקבלן הדין כך כמו שכתוב בדברי הרב המגיד שם והרשב"א ז"ל בתשובה ואע"ג דבנשא ונתן ביד כתב הרב המגיד שאין צריך להביא ראיה שכתב שם בפכ"ו וז"ל ואני אומר שאפי' בקבלן אין נפרעי' אלא בראיה אלא א"כ נשא ונתן ביד וכתוב בשטר שההלואה היתה ע"י שמעון לגוי דנראה דהוי כנשא ונתן ביד לא היא שהרי לשון השטר מוכיח שלא היה שמעון אלא שליח שכתוב שראובן הלוה על ידי שמעון לגוי שנראה שלגוי הלוה ושעבודו עליו ונשא ונתן ביד אין למלוה אצל לוה כלום אלא שאם אין נכסים לערב גובה מן הלוה מדרבי נתן ועוד שהרי עשה שטר נוצרי על הגוי כמו שכתוב בשטר ושעבדיה ללוה בהדיא ואפילו לדעת הרא"ש ז"ל שחולק על הרמ"ה וסובר דבנשא ונתן ביד אפי' הזכיר על עצמו לשון ערבות לאו לשעבודיה ללוה איכוון הכא שכתב לו שטר נוצרי ודאי לשעבודיה איכוון וטעמא דנשא ונתן ביד אין צריך להביא ראיה שלא פרע הלוה היינו משום דעד כאן לא אמרינן דצריך להביא ראיה אלא כשהמלוה סומך על הלוה ויכול לתבוע ממנו דכל כי האי גוונא מצי טעין ליה דילמא פרעך הלוה אבל בנשא ונתן ביד דאינו תובע אלא את הערב אפילו יש נכסים ללוה ואין הערב יכול לדחותו אצל הלוה כמבואר בפוס' לא אמרינן הבא ראיה שלא נפרעת כיון שעיקר תביעת המלוה עליו כמו שאין הלוה דעלמא יכול לומר הבא ראיה שלא פרעך הערב כיון דעליה דידיה רמי לפרוע ואם כן הכא שהמלוה סומך על הלוה ומשעבד ליה ויכול לתבעו פשיטא ודאי דאומר לו הבא ראיה ועוד שכתוב בשטר שאינו מתחייב לו אלא אם כן לא יפרע הגוי בזמן הפרעון ומשמע ודאי דאתא למימר דלא משתעבד ליה אלא אם לא יפרע ועקר שעבודו אינו אלא על הגוי ואף על פי שכתוב בשטר שאם לא יפרע לגוי לזמן הנז' שקבלם עליו כמלוה ורשו היינו לומר שיתחייב הערב חיוב גמור ועדין שעבוד הלוה קיים לא שיסתלק אז שעבוד הלוה ואפילו אם יאמר אומר שאין הדבר כן אלא הכונה לומר שאם הגוי לא יפרע בזמן ההוא שיהיה הוא הלוה ונמצא הגוי מסולק מבין /מדין/ לוה מעצמו ועוקר שעבוד המלוה מעליו ועדיף ממה שכתב הרא"ש כשהלוה לא בקש מהמלוה שילונו אלא הערב אמר לו הלוהו ואני פורע או הלוהו ואני נותן שאין למלוה אצל לוה כלום ואף על פי שכתב שטר נוצרי על הגוי גם קורא אותו ערב קבלן יש לומר דהיינו לפי שעה זו שעדין לא פרע הגוי ולא חל עליו חיוב מלוה ורשו אבל כשיגיע הזמן ולא יפרע יחזור להיות לוה גמור וכל שכן כשתמצא לומר שאין לשון ערב קבלן סותר חיוב מלוה ורשו מ"מ אפילו מי שירצה לומר כן מה שאינו לפי הנראה עדין לא מהני בנדון דידן כלום דהא כל שפרע בהגעת הזמן לא חל עליו חיוב זה כלל כמו שכתוב בשטר שאם לא יפרע בזמן הנז' וכו' ושמעון מצי טוען דילמא פרעך הגוי בזמן הנז' ולא חל עלי חיוב מלוה ורשו כלל וזה פשוט ועלה בידינו לפי זה שאם לא הי' הנאמנות שבשטר מצד הדין אין יורשי ראובן גובין בשטר זה מהערב כלום עד שיביא ראובן /ראיה/ שלא פרע הגוי לאביהם או להם. אבל כיון שיש נאמנות בשטר היה נראה דלאו כל כמיני' לומר דילמא נפרע החוב שהרי האמין עליו את ראובן ואת יורשיו ולענין שלא נתפרע ראובן טענינן להו אנן דלא נתפרע כיון שהאמינו ולענין שלא נתפרעו היורשים הרי הוא האמין הבאים מכחו גם כן כמו שכתוב בשטר שיהא נאמן המוציאו וכו'. אבל מכל מקום כיון שמן הדין לא היו יורשי ראובן גובים בשטר זה ומחמת תנאי הנאמנות אנו באים לחייבו אין אנו /לנו/ לכלול בתנאי הנאמנו' אלא מה שהוא מפורש שהוא מאמינו עליו אבל מה שלא ידענו בו בפ' שהאמינו עליו לא נכלול אותו בנאמנות להוציא מידו ובנאמנות זו יש לספק דדילמא לא האמין מוציא השטר אלא כנגד פרעון עצמו של ערב שלא יוכל לומר פרעתיך אני מצד הערבות ואשתבע לי דלא פרעתיך ועל זה האמינו מפני שדבר זה תלוי בידו לתקנו שלא יפרענו אם לא שיקח שובר מיד המלוה או שיקרע השטר וכיוצא בזה באחד מהדרכים המעולים /המועילים/ שלא יחזור להפרע ממנו אבל כנגד פרעון הלוה שאפשר שהלוה יפרענו והוא [לא] ידע לא האמינו מעולם ואעפ"י שמצאנו נאמנות בכה"ג כמו שכ' בעל התרומות והביאו הטור שאם האמין הערב את המלוה אין צריך להביא ראיה שלא נפרע ומשמע דעביד איניש להאמין בכה"ג מ"מ מן הסתם יש לנו לפרש הנאמנות בדבר שהסברא מחייבת יותר כיון שהלשון סובל לפרש הנאמנות על פרעון הערב לבד וזה מפורש בדברי הפוסקים שאין מעמידי' אותו מעולם אלא בענין היותר פחות שאפשר ואעפ"י שבלשון זה הכתוב בשטר זה בא ג"כ בלשון הפוסקים והם משתמשים בו לענין שלא נפרע מהלוה ג"כ כמו שכתב בעל התרומות בלשון זה מיהו אם התנה המלוה עם הערב ע"ד כן תעשה הערבות שאהיה נאמן עליך כל זמן שאומר לא נפרעתי הואיל ומודה לו הערבות חייב וכן הוא בלשון הטור אין הכונה שאמר בלשון זה אלא שאמר בענין שמובן שהתנ' בענין שיהא נאמן לומר שלא נפרע לא מהלוה ולא מהערב והפוסקים שומרים הטעמים לא המלוה ואעפ"י שכתוב בשטר יהא נאמן לומר דלא נתפרע מזה החוב דמשמע דהלוה קאי דהוי לגביה חוב לא אערב לאו מלתא היא דלגבי ערב נמי חוב מקרי דהלוהו ואני חייב לשון ערבות הוא וכ"ש כאן שהיה התנאי שאם לא יפרענו הלוה שיהא עליו כמלוה ורשו ועוד דיש לפרש לא נתפרע מהערב חוב של הלוה דכשהוא פורע חוב של הלוה הוא פורע ונמצא לפי זה שלא נתחייב לעולם לפרוע אלא כשיש למלוה ראיה שלא נפרע מהלוה כגון ששטר ההלואה קיים ביד המלוה וכל חיובו אינו אלא במציאות השטר ההוא וכן משמע לשון השטר שהקפיד לכתוב ב' פעמים ככתוב בשטר נוצרי אשר ביד המלוה והוי לישנא יתירא נראה ודאי דאתא לומר שחיוב חוב זה וראיתו הוא תלוי בשטר הנוצרי ההוא וכל התנאים הנמשכים הם נתלים במציאות השטר ההוא וכן כתוב עוד שנהיה ערב באופן זה שאם לא יפרענו הגוי לזמן הנז' שהוא מקבל עליו לפרעו משמע שר"ל שאם לא יפרענו אז הוא מתחייב ומשתעבד לו לתנאי' הנמשכים דהיינו הנאמנות וכל הנמשך אבל כשתמצי לומר שנפרע ע"י הגוי אין כאן חיוב ולא נאמנו' ולא שום תנאי מהתנאים עוד יש לספק בנאמנות זו שאפילו נאמר שהנאמנות כנגד פרעון הלוה דילמא לא האמינו אלא לעני' פטור השבועה דכיון דאפילו היה שטר הלוה קים חייב להשבע כדין כל נפרעים שלא בפני הלוה דמשבעינן ליה אפי' יש שטר בידו וכ"ש אי טעין אישתבע דלא נפרעתי לכך האמינו הערב לזה בדבור בעלמא בלי שבועה לומר שלא נפרע ואמר שהאמינו כשני עדים כשרי' לומר שאפי' יבואו עדים כנגדו לומר שנפרע יהא הוא נאמן כנגד העדים בזה שמפני זה סודר הלשון הזה בפוסקים כמבואר בדבריהם אבל מ"מ יש לנו לומר שלא האמינו אלא כל זמן ששטר המלוה בידו והוא פוטרו מהשבועה ולאפוקי מסבר' מי שסובר שאפילו שטר הלוה בידו אינו נפרע דחיישינן לשובר כמו שהיה הרשב"א ז"ל מסתפק בתשובה אבל כל שאין השטר בידו דמוכח טפי שפיר לא האמינו עוד יש לספ' שבלשון השטר כתוב וכל זמן ששטר זה קיים יהא נאמן המוציאו כב' עדים כשרים לומר לא נתפרע מחוב זה וכו' ויש להסתפק אם לשון נתפרע קאי אמוציא ור"ל שיהא נאמן המוציאו לומר שלא נתפרע הוא מהחוב הזה או קאי אחו' וכל שלא נפרע מהחוב הזה לשום אדם לא כלו ולא מקצתו ולכאורה נראה דקאי אמוציא או מצד לשון נתפרע דכתב ולא כתב נפרע ומצד לשון מהחוב שכתב ולא כתב נפרע חוב זה דבשלמא אם היה אומר לא נתפרע מחוב זה לא מקצתו ולא כלו היה אפשר לומר ולדחו' דמשום מקצתו הקרוב אליו כתב מחוב זה אבל כיון שכת' לא כלו ולא מקצתו לא אתי שפיר לישנא דמחוב ולכן יש לנו לומר דאמוציא קאי וא"ת אי אמוציא קאי היה לו לומר לא מכלו ולא מקצתו. יש לומר דכלו ומקצתו אחוב קאי כאלו בא לפרש דחוב דקאמר מובן כלו או מקצתו או דמחוב נמשך על כלו או מקצתו ג"כ וק"ל. ואין לדקדק דלשון לא נתפרע משמע שהו' לשון הטענה עצמה שהמוציא יטעון ובשלמא אי נתפרע קאי אחוב שפיר קאמר שהמוציא אומר שלא נתפרע מזה החוב אבל אי אמוציא קאי היל"ל לא נתפרעתי די"ל שאינו אלא לשון העדים שאומרים שיהא נאמן לומר לא נתפר' ואע"ג שהיל"ל שלא נתפרע לישנא קלילא נקט ומעתה כיון דלשון לא נתפרע אמוציא קאי הרי לא האמין אלא המוציא לומר לא נתפר' הוא וכיון שכן יכול לטעון לו אם אתה נאמן עלי מכח התנאי דילמא מורישך נפר' (מכח התנאי דילמא מורישך נפרע) ואני לא האמנתי אלא מוציא השטר וכי תימא א"כ מאי אהני נאמנות המוציא כיון שעדיין יכול לטעון שהמוריש נפרע כגון שידענו שלא נפרע כגון שמת בתו' הזמן או שיש עדים שידעו ודאי שלא נפרע או שהערב מודה ויש להכריע זה מכח הסברא ג"כ דבשלמא על פרעון עצמו שהוא יודע בו נוכל לומר שהאמינו אבל היאך נאמר שהוא מאמין את המוציא בדבר שהוא עצמו לא ידע אם נפרע המוריש או לא והיאך שייך לומר בו שהאמין ועוד דאפי' תימא דלא נתפרע אחוב קאי ושהאמין למוציא השטר לומר שלא נתפרע החוב לא לו ולא למלוה דילמא היינו כשהמוציא אומר ידעתי בברור שלא נתפרע אבל בנדון דידן שאינו יכול לומר נתפרע או לא נתפרע היאך אפשר שהאמינו על זה ואפילו אומר שמורישו אמר לו שלא נפרע דילמא אח"כ נפרע ואפי' יאמר דבשעת מיתה אמר לו שלא נפרע דלמא לא האמינו אלא כשאומר ידעתי בברור שלא נפרע דמרע נפשיה את"ל דנפרע אבל כשהוא אומר מפי אחר שא"ל שלא נפרע דלא מרע נפשיה אי משתכח בתר הכי דנפרע לא האמינו לכך ולשון השטר מוכיח שלא האמינו אלא בדבר הברור לו שכתב שהוא מאמינו בלא שבועה דמשמע שבדבר שהיה אפשר לו לישבע פטרו מהשבועה ולא יצדק זה אלא בדבר הברור אצלו דיכול לישבע עליו אבל בדבר שאינו ידוע לו לא שייך ליה שבועה אבל בספק זה יש לגמגם מדכתב הרא"ש ז"ל בתשובה כלל ס"ח סימן ב' וז"ל וששאלת על שטר שכתוב בו נתחייב פלוני לפלוני או לפלוני ולבסוף האמין למוציא השטר ואח"כ תבע א' עם השטר וטוען הלוה שכבר פרע לחבירו וזה מודה לו דע שכיון שהאמין למוציא השטר לאו כל כמיניה לומר שנפרע כל זמן שזה מוציא השטר ואם היו שותפים בחוב כיון שהא' מהם מודה שנפרע אם יש נכסי' למודה ב"ד יורדי' לנכסיו ופורעי' לחבירו חלקו ואם אין לו נכסי' לא מהימן להפסיד לחבירו כיון שהשטר בידו אבל על חלקו הוא נאמן וב"ד מגבין לאחר חלקו אעפ"י שכתוב בשטר שכל מי שיוציא השטר יגבה כל החוב כיון שידוע שהיו שותפים ומודה שקבל חלקו לא יפרע מנכסי חלקו פעמים ומדברי התשובה הזאת נראה שאם היה ברור לנו שפרע לחברו היה בכך ואעפ"י שכתוב בשטר שכל מי שיוציא השטר יגבה כל החוב אין הכונה שאם פרע לחבירו שלא יועיל אלא שלא יוכל הלוה לומר אפרע לך חלקך ולחברך חלקו אבל כל שפרע חלקו שפיר דמי שהרי כתב הרא"ש שכיון שהאמין למוציא לאו כל כמינה לומר שפרע דמשמע דמשום דלא מהימן לומר שפרע הוא הא ידענו שפרע שפיר דמי ואפי' הכי פוסק הרב ז"ל שכיון שהאמין למוציא השטר לאו כל כמיניה לומר שפרע לחבירו ולא אמרינן שלא האמין למוציא השטר אלא לענין פרעון עצמו שיוכל לדעת בו אבל על פרעון חבירו שאפשר שיפרענו ולא ידע לא האמינו אלא ודאי אמרינן שכיון שהאמין אותו סתם מוקמינן הנאמנות לכל מין פרעון דשייך ביה בין פרעון עצמו בין פרעון חבירו דכל שיאמר הוא שלא נפרע יחשב בלתי פרוע ולא משגחינן על פרעון חבירו אלא שיש לומר שזו עצמה היא טענת הרא"ש ז"ל שכיון שהאמין למוציא השטר אעפ"י שאין דבר זה תלוי בידיעתו לבדו ודאי כונתו היתה שלא יהיה הפרעון אלא למי שהשטר בידו ובודאי לא היה פורע זה אלא למי שהשטר בידו ויקח הוא השטר והוא מבואר שאין זה צודק אלא בנדון ההוא של הרא"ש שנתחייב לפלוני או לפלוני ויש לומר שבנתינת השטר ליד האחר לא יפרע לאחר אבל בנדון דידן שכל החוב של המוריש והוא העיקר ועוד שהפורע אינו המאמין לומר שלא היה לו לפרוע אלא הגוי הוא הפורע אין לנו לומר כלל דלא היה לו לפרוע למוריש ולאו כל כמיניה לומר שפרע וכ"ת דמה שכתב יהא נאמן המוציא אינו ממעט המלוה אלא בא להוסיף שיהא המוציא ג"כ נאמן אבל לעולם המלוה הוא נאמן אף על פי שזה אינו נראה שהרי בפירוש כתב יהא נאמן המוציאו מכל מקום אפי' כשתמצי לומר כן ואפילו כתב בפירוש שהוא מאמין המלוה והמוציא השטר שמעתה אין אנו חוששין שמא פרע למוריש שהרי כבר האמין למוריש וטענינן ליה ליורש שכבר האמין הערב למורי' וליורש הרי הוא מוציא את השטר וכבר האמין למוציא השטר וכמו מת לוה בחיי מלוה דאף על גב דמתחייב מלוה לבני לוה שבועה ואם מת מלוה לא גבו יורשיו מיורשי הלוה משום דאין מוריש שבועה לבניו ועם כל זה אי הלוה כתב נאמנות [למלוה] (ללוה) יורשי המלוה גובים מיורשי הלוה בלתי שבועה כיון דכבר האמין למלוה מכל מקום עדין יש לספק ולומר שלא האמין אלא כשיאמר שלא נפרע אבל כל שאינו בחיים לומר שלא נפרע לא האמינו ולא חשבינן ליה מסתמא כאלו אמר לא נפרע ואף על גב דגבי מת לוה בחיי מלוה ואחר כך מת לוה אם כתב לו נאמנות יורשי מלוה גובים מיורשי לוה ואף על גב דלא אמר מלוה לא נפרעתי דכיון שכבר האמינו הרי הוא כאלו אמר בהדיה שלא נפרע וטענינן להו ליורשי' כיון דאי הוה אבוהון קיים והוה אמר כן לא הי' צריך להשבע יש לחלק דשמא לא אמר כן אלא דוקא במת לוה בחיי מלוה שמן הדין המלוה הי' גובה בלא שבועה ומהלוה עצמו אפילו יורשיו היו גובים ואע"ג דאי הוה אבוהון קים אי הוה טעין אישתבע לי דלא פרעתיך הוה משבעינן ליה מ"מ כיון שהשטר קים ביד היורשים גובה ממנו ולא אמרו אין אדם מוריש שבועה אלא כשמת לוה בחיי מלו' שחייבו למלוה שבועה מפני תקנת היתומים אע"ג דהשטר ביד המלוה ומוכח שלא נפרע ובכל כי האי גונא הוא דאמרינן דהנאמנות מועיל לסלק חיוב זה שחייבו חכמים וחשבינן ליה כאלו אמ' שלא נפרע והנאמנות מועלת להחזיק ראיית שטרא בידי מאי בעי אבל היכא שאין השטר ראיה כנ"ד דליכא למימר אם איתא דפרעיה הגוי שטר הערבות בידי מאי בעי שאיפשר שהגוי לא ידע מהשטר ההוא ואפי' ידע לא חשש עליו אין לנו לומר דכיון שהאמין למלוה בדבורו הרי הוא כאלו אמר. ונראה שענין זה תלוי במחלוקת הרמב"ם והרא"ש ז"ל במלוה שהאמין ללוה כל זמן שיאמר שפרע דלדעת הרמב"ם אם מת הלוה טענינן ליורשי' שמא נפרע ומבטלינן השטר ואע"ג שאין הלוה לפנינו לומר שפרע ואין שום ראיה שפרע חשבינן ליה כאלו אמר והכא נמי דכותה חשבינן ליה כאלו אמר ולדעת הרא"ש אפילו היורש אומר אבי אמר לי שפרע לא מהימן עד שיעידו עדים שאביהם אמר שפרע והכא נמי דכותה לא חשבינן ליה כאלו אמר וגם ליורש לא מהמנינן עד דאיכא עדים שאמר שלא נפרע.
 
והכלל העולה שאין נאמנות זו מפורשת שהאמין הוא למוציא השטר לומר שלא נתפרע החוב אלא על ידי הלוה ולא על ידי הערב לא למוריש ולא ליורשים בין לענין פרעון בין לענין שבועה כדכתבינן וכיון שכן אין לנו כח לפרשה כוללת כיון שמצד הדין היה הערב פטור ומצד הנאמנות אנו באים לחייבו ומידי ספקא מיהא לא נפיק וכל שהדבר ספק יד המלוה על התחתונה: וכי תימא דכל שהדבר ספק יש לנו לדון אותו לזכות בעל השטר שהרי בשטר זה כתוב דלא כטופסי דשטרי וכתבו הפוסקים בשם רבינו סעדיה דלשון זה נכתב בשטרות מפני שטופסי השטרות ונסחתם הוא להיות יד בעל השטר על התחתונה לכך כותבין כן לומר שלא יהא שטר זה כן שתהא ידו על התחתונה אלא על העליונה. לכאורה נר' שאין זה מועיל לענין הנאמנות שהנאמנות אינו אלא דבר נוסף שהלוה מותר אצל המלוה ואין לנו לכלול בו אלא דברים המפורשים שאין לך בו אלא חדושו ודברי הפוסקים בדיני הנאמנות מוכיחין כך שלעולם אין מפרשים אותו אלא בפחות שבלשונות אף על פי שיש מן הפוסקים גם כן שהיה רוצה לומר דכשהאמין סתם אפילו במלוה ע"פ הוא פטור אפילו משבועה היינו משום דמשמע להו דהאמנה משמע האמנת דברו לבד אבל כל שיש לנו ספק אהיכא קאי אין לנו כח לפרש אותו לתועלת המלוה ואפילו ידו על העליונה ויש להביא ראיה לזה מדברי הריב"ש ז"ל שהביא דברי רבינו סעדיה אלה בסי' שמ"ה וכתב שם וז"ל אין צריך לומר לפי מה שכתב הרמב"ן בפ' חזקת הבתים משם רבינו סעדיה כי מה שרגילים הסופרים לכתוב דלא כטופסי דשטרי פירושו וכו' ואין ספק שבשטר זה נכתב לשון זה המורגל בכל השטרות וא"כ יד בעל השטר על העליונה והנה נראה מדברי הרב כאן שכל סתם שטרות שבזמנו היה כתוב בהם כך ובסי' תצ"ה כתב על שטר א' שהיה בו נאמנות וז"ל אמנם צריך לעיין בלשון הנאמנות הכתוב בשטר אי כתוב בו בפי' שיהא נאמן לומר לא נפרעתי ואם כתוב בו סתם ובלשון קצר כמו שבא בשאלה אם הוא נקשר בלשון השטר עם עניני הפרעון שאם לא כן יש לספק שמא לא האמינו אלא בעניני השטר עצמו כגון שלא נתן לו עדיין המעות או שהיה תנאי או האמנה ביניהם אבל על הפרעון לא האמינו עכ"ל והיאך הרב מסתפק בזה אחר שודאי היה כתוב בשטר ההוא דלא כטופסי דשטרי דבכל שטרות רגילים לכתוב לשון זה כמו שנראה מדברי הרב אלא צ"ל שהלשון ההוא אינו מועיל לענין הנאמנות לפרש אותו כולל כל שכן שדברי רבינו סעדיה אלה אינם מוסכמים מכל הפוסקים שרשב"ם כתב בפ' ח"ה גבי וצריך לכתוב דלא כטופסי דשטרי טופסי דשטרי הוא שטר העשוי להעתיק ממנו שטרות ואין בו ממש נראה דדעתו היה דמשום הכי כותבים דלא כטופסי דלא נדון אותו כטופס בעלמא דלא נכתב לגבות בו והרמב"ן עצמו שכתב בפירושיו דברי רבינו סעדיה כתב בעל התרומות משמו טעם אחר וז"ל וטופסי דשטרי פי' הוא שטר העשוי להעתיק ממנו ולא נכתב לגבות בו ואין בו ממש והודיענו שזה נכתב לגבות בו ובשם רבינו סעדיה כתב וכו' ולפי' זה אין צריך לכתוב במקנה מטלטלים אגב מקרקע /קרקע/ לשון זה אלא שהורגלו לכתוב דלא כטופסי דשטרי כאדם המתחיל בדבר ומסיימו עכ"ל. והטור /חו"מ/ בסי' קי"ב כתב ודלא כטופסי דשטרי שנכתב לשם שעבוד גמור ולא שטופס שטרות כך הוה הרי לנו שדברי רבנו סעדיה אלה אינם מוסכמים מכל הפוסקים ויש חולקים מהראשונים ומהאחרונים ואפ' שזו היה דעת הריב"ש ג"כ שהוא מסתפק בפ' הנאמנות בסי' תצ"ה ולא כתב דברי רבינו סעדיה בסי' שמ"ה אלא לסעד קצת בעלמא שמלבד זה אומר הרב טעמא למלתיה שם ומ"מ נקטינן מינה שאין לסמוך על דבר זה מאחר שהרב מסתפק בנאמנות ההיא בסי' תצ"ה ולא הזכיר ולא רמז כלל דברי רבינו סעדיה אם לא שנאמר החלוק דלעיל והרשב"ץ בפי' הכתובה כתב וז"ל דלא כטופסי דשטרי וכו' נראה שרצה לומר שלא נוכל לומר שכל מה שנכתב בשטר כתובה זו לא צויתי מזה כלום אלא שהסופר יש לו טופסין ומהם הוא רואה וכותב על כן הוא מקבל שאין זה השטר כדין טופסי דשטרי והרב רבי' יונה ז"ל פי' שלא יוכל לטעון לא לשעבוד גמור נתכונתי אלא לשופרא דשטרא ולסמוך על מה שיש בדעתי לפרוע מעו' או מטלטלים או קרקעו' בני חורין וזה שכתבתי בשטר הוא כמו שכותבים הסופרים בטופס השטרות מה שלא שמעו מן הלוה לכך פי' שלשעבוד גמור נתכוון: וא"כ עלה בידינו שאין כח ליורשי מלוה לגבות מן הערב מכח נאמנות זה כיון שיש לפ' הנאמנות בדרך שלא האמינו אלא במציאות שטר המלוה כל שכן שלשון השטר מוכיח על זה שכתוב בו פעמים ככתוב בשטר נוצרי ונראה פשוט לכל מראה עיני כל הישר הולך שלא נכתב לשון מותר זה אלא לומר שמציאות החוב ושעבודו יהי' תלוי בשטר הנוצרי ההוא והנאמנות ג"כ נמשכת במציאותו ושני התנאים והלשונות קיימים וע"ד שכתבנו: וקרוב לומר שאפי' לא היה ערב זה מצי למטען מן הדין שמא פרע הלוה כגון שנשא ונתן ביד או כיוצא בזה מצד הלשון הזה הוה (מפי) [מצי] למטען כ"ש שהדבר מוכיח קצת שנפרע אחר שידענו שהיה שטר בעולם ועתה אינו בעין וכמו שכתבו הפוסקים והרמב"ם בשם רבותיו בטוען פרעתי בתוך זמני שאעפ"י שאינו נאמן לטעון כן אם ידענו שהיה שטר בעולם וטען המלוה שנאבד והלוה אומר פרעתי שהוא נאמן אפילו בתוך הזמן ואף על פי שיש עדים על המלוה שהוא לזמן ועדין לא הגיע הזמן שהואיל וכתב שטר ואינו בידו אנו חוששים שפרעו ולפיכך קרע השטר עוד יש לספק דשמא הער' מצי למטען ליורשי המלוה מאחר שאין השטר בעין דלמא מחל לו מורישכם לגוי ההלואה והנאמנות אפי' בסתם כתבו המפר' דאינה מועלת אלא לענין פרעון אבל מחילה מילתא אחריתי היא כ"ש שכאן הנאמנות מפורשת לענין הפרעון לבד שכתוב יהא נאמן לומר לא נתפרע כו' ועדין מצי למטען שמא מחל אותו ודבר זה הוא מחלוקת בין הפוס' בעלמא אי טענת מחילה היא טענה מעליא אי לאו שב"ה כתב דאי טעין הלוה מחל' לי את השטר הויא כמו טענת אמנה או רבית ואינו נאמן להשביע את שכנגדו וכן כתב הרשב"א בתשובות שאפילו לא האמינו כלל אינו יכול להשביע אותו על טענת המחילה דאין השטר עומד למחילה והרמב"ן כתב דטענת מחילה אינה כמו טענת אמנה דהנך באים לעקור את השטר אבל מחילה אינו עוקר את השטר וחשוב כמו פרעון לפי' אם טוען שמחל לו שומעים לו אפי' יש לו נאמנות שהנאמנות אינו מועיל אלא לגבי פרעון ודעת בעל התרומות כדעת הרמב"ן וכן נראה סברת הטור /חו"מ/ בסי' פ"ב ובסי' ע"א וכיון שהוא מחלוקת הפוסקים מצי הערב טעין הכי ואין לנו כח להוציא מידו ולכאורה נראה לומר דע"כ לא איפלגו הפוסקים האלה אלא כשיש שטר דלא מהימן אפי' להשביע את שכנגדו אבל במלוה על פה נאמן לטעון מחלת לי אפילו להפטר מהחוב. וכן נראה מדברי הרמב"ם ז"ל שכתב בהלכות טוען הטוען מטלטלים לחבירו וכופר הכל ואומר לא היו דברים מעולם או שטוען אמת היו לך אבל מחלת לי או נתתי לך או החזרתי לך פטור וכו' וכן כתב בהלכות מלוה וכן הורו רבותי שהכופר במלוה על פה ובא עד אחד שלוה הרי זה ישבע חזר ואמר כן היה אבל לויתי ופרעתי או מחל לי וכו' הרי זה מחוייב שבועה שאינו יכול להשבע וכו' אלא שהמרדכי בפרקא קמא דבתרא גבי פרעתיך בתוך זמנו כתב וז"ל ר"מ הקשה אמאי אינו נאמן לומר פרעתיך בתוך זמני מגו דאי בעי אמר מחלת לי ופסק מכאן דטענת מחילה טענה גרועה הוא ואינו נאמן להשבע אפילו מלוה על פה והכא נמי לא משבעינן לשכנגדו דלא מחל ושוב מצאתי בתשובת רבינו מאיר שפסק בענין אחר וכתב כל היכא דאיכא למימר מגו אמרינן חוץ ממקום עדים ומקום חזקה בעיא ולא איפשיטא וא"כ נאמן לומר מחלת לי במגו דאי בעי לו' פרעתי ושאני הכא דאינו נאמן לומר מחלת לי דליכא מגו דלא מצי למימר לא היו דברים מעולם או פרעתיך הנה הר"ם כאן מוכיח בראיה ברורה דטענת מחילה הויא טענה גרועה ואינו נאמן לומר מחלת לי אפי' במלוה ע"פ ולכאורה נראה מדברי המרדכי דס"ל דדברי מהר"ם ז"ל סותרים זה את זה שהוא מבין במ"ש דטענת מחילה טענה גרועה היא ואינו נאמן אפילו במלוה ע"פ שכונתו לומר דאפילו מלוה ע"פ דיכול לומר פרעתי ואית ליה מגו אינו נאמן ולפי זה פליג אמאי דכתב בתשובה דנאמן לומר מחלת במגו דאמר פרעתי או דלא נחת לחלק כלל בין היכא דליכא מגו להיכא דאיכא אלא ס"ל דאי טענת מחילה גרועה היא לא מהניא כלל אפילו איכא מגו וכשת"ל מהנייא מהנייא אפילו ליכא מגו ולכך סיים וכן פי' המיימוני אע"ג דדברי מהר"ם הכא היכא דאיכא מגו ודברי המיימוני לכאורה אפי' בדליכא מגו ונמצא לפי זה דין זה דטענת מחילה מסופק מדברי מהר"ם וזה ודאי אינו דדברי מהר"ם אינם אלא היכא דליכא מגו כגון בתוך זמנו דלא מצי טוען פרעתי ומ"ש אפילו מלוה ע"פ היינו לומר דאף במלוה ע"פ דלא שייך לומר ביה שטרא בידי מאי בעי והיה נאמן לומר פרעתי אם לא היה בתוך זמנו אינו נאמן לומר מחלת לי ואע"ג דליכא טענה דשטרא בידי ולא טענה דאין אדם פורע בתוך זמנו משום דטענת מחילה טענה גרועה היא אבל לעולם היכא דאיכא מגו מודה מהר"ם דטענת מחילה מועלת וכן מצאתי דברי מהר"ם מפורשים בתשובה שכתב כל טענות גרועות לא מהמנינן להו אלא במגו כההיא דסטראי נינהו וכו' וכן הא דאמרינן חזקה אין אדם פורע בתוך זמנו אמאי לא מהימן במגו דמחלת אלא ע"כ טענת מחילה טענה גרועה היא דלא שכיח ובטענת מחילה לא מהמנינן לשום אדם אלא במגו דמצי למימר פרעתיך או לא היו דברים מעולם ע"כ וצ"ל דאין כונת המרדכי במה שאמר ושוב מצאתי תשוב' מהר"ם בע"א דפליג אדלעיל אלא מילי /מילי/ קתני דמהר"ם פסק דטענת מחילה גרועה היא והיינו ודאי היכא דליכא מגו ועוד מצאתי לו בתשובה בדרוש אחר בענין טענת מחילה שכתב במקום מגו מהניא או שאומר שמצא להר"ם שפסק טענת מחילה טענה גרועה היא ודבריו במקום זה סתומים לא התפרש בהם אי דוקא היכא דליכא מגו או אפילו במקום מגו ושוב מצאתי שכתב בתשובה דכל היכא דאיכא מגו מהמנינן ליה ונמצינו למדים מדברי הר"מ דטענת מחילה היכא דליכא מגו לא מהניא ובמקום מגו מהנייא ולפי זה מה שסיים עלה וכן פירש המיימוני צ"ל שהוא סובר במה שאמר הרמב"ם ז"ל טענת מחילה בכלל טענות הפטור במקומות הנז' לעיל שלא הזכיר הרב טענת המחילה בכלל הטענות האחרות מפני שהיא מועלת בעצמה אלא מפני שיש לו הטענות האחרות כגון טענת פרעתי וטענת החזרתי ויכול לטעון טענת המחילה משום מגו של הטענות האחרות אעפ"י שאין נראה כן כלל ולפי זה עלה בידנו שדעת מהר"ם בכל דבריו שטענת מחילה טענה גרועה היכא דליכא מגו אבל מ"מ הרי הרמב"ן וההולכים בשטתו האומרים דמשבעין על טענת מחילה חולקים על מהר"ם וכי תימא דהר"ם וסיעתו לא אמרו אלא לענין שבועה להשביע שכנגדו דמשבעינן ליה דלא מחל ולענין חיוב שבועה מהנייא טענת מחילה דאהא לא מוכח מידי ראיית מהר"ם שהביא מההיא דבתרא אבל להאמין בענין טענה שיפטר אפילו הרמב"ן זכרו לברכה מודה למהר"ם ז"ל דטענת מחילה גרועה היא דהראיה שמביא מהר"ם נראה מכרחת הענין לית נגר ובר נגר דיפרקינה אף על פי שלכאורה נר' שאין לחלק בזה וגם מהר"מ ז"ל בדבריו נראה דמשוה דין שבועת שכנגדו לדין נאמנותו להפטר מ"מ הרי הרמב"ם ז"ל שכתב טענת המחילה בכלל הטענות המועילות להפטר בה' טוען ובה' מלוה ואע"פ שכתבנו לעיל דסברת המרדכי שאינו נאמן לומר מחלת אלא במגו דשאר הטענות אין פשט הדברים מראה כן כלל אלא לדעת הרמב"ם ז"ל נאמן לומר מחלת לי היכא דליכא שטר כמו שנאמן בשאר הטענות ואף בדברי המרדכי אינו מבואר אלא שכתבנו כן לדחוק ולישב דבריו אבל קושטא דמלתא נראה שהוא סובר שדברי מהר"ם חולקים זה עם זה והראיה של מהר"ם ז"ל איפשר לדחות דכי היכי דלא שכיח לפרוע בתוך הזמן הנזכר לא שכיח למחול שאינו עשוי למחול אלא כשהוא זמן לתבוע אותו ואיפשר נמי דס"ל להני פוסקים דמחילה קודם שיגיע זמן הפרעון לא מהניא כיון שעדין אינו יכול לתבעו והוה ליה כמוחל דבר שלא בא לעולם דלא מהניא המחילה כמו שכתבו הר"ן ומהרי"ק ז"ל ואף על גב דכתב מהרי"ק דהגעת הזמן לא חשיב דבר שלא בא לעולם איפשר שהפוסקים אלה אין מודים בדין זה והלכך אין להקשות אמאי אינו נאמן במגו דמחלת אי נמי ס"ל להני פוסקים דדוקא לגבי מגו לא מהנייא טענת מחילה דכיון שאינה טענה חשובה כ"כ לא אמרינן מגו דאי בעי טעין הכי אבל מ"מ אי טעין הכי מהנייא וכענין שכתב הרמב"ן ז"ל דאי טעין ביום אחרון של הזמן היום פרעתיך נאמן ואי טעין פרעתיך בתוך זמני אינו נאמן במגו דאי בעי אמר היום פרעתיך אפילו את"ל דאמרינן מגו במקום חזקה משום דרוב העולם אין פורעים ביום אחרון ולא מהנייא האך /הך/ טענה למגו אע"ג דאי טעין לה בעצמה מהימן ונמצא לפי זה בנ"ד שאנו באים לדון על טענת המחילה בעצמה מצי הערב טעין דלמא מחל לגוי אלא שעדיין יש לספק שלא אמרו האומרים בטענת מחילה דהוייא טענה אלא כשהטוען טוען כן בבריא אבל בנ"ד שאינו טוען כן בבריא אלא שמא מחל לגוי לא מהנייא ולא טענינן לעולם דילמא מחל דהוייא מילתא דלא שכיח ומילתא דלא שכיח לא טענינן לה אפילו לגבי יתומים כמו שכתבו קצת מהפוסקים אבל מצאתי להרמב"ם ז"ל שכתב בפכ"ב מהלכות מלוה גבי נפרע מן הלקוחות וז"ל ומשביעין את הטורף בנקיטת חפץ שלא נפרע חוב זה ולא מחלו ואחר כך מורידין אותו לנכסי הלוקח ולמדנו מדבריו דאפילו שלא בטענת בריא טענינן ללוקח שמא מחל גם בענין שבועת אלמנה לגבות כתובתה כתב בפ"ו מהלכות אישות וכן התקינו שלא תגבה עד שתשבע בנקיטת חפץ שלא הניח אצלה כלום ולא מכרה לו כתובה ולא מחלה אותה אם לא שנחלק לומר שלא אמר הרב כן אלא לענין שבועה שיש להשביע אפי' מן הספק ועוד דבלאו האי טענה חייב לישבע ואגבן משביעין גם על המחילה אבל לענין פטור לא מהנייא הך טענה אלא בטוען ברי וזה אינו נראה כלל והכלל דכיון דגבי ערב פטרינן את הערב מטעם דשמא פרע את המלוה משום דאי הוה הלוה קמן והוה טעין פרעתי נאמן ה"ה נמי לענין מחילה כיון דאי הוה טעין הלוה מחלת נאמן כ"ש בנ"ד שהשטר נוצרי היה בעולם ועכשיו אינו ביד היורשים שהדברים מוכיחים שכבר נפטר הלוה מהחוב וכתב הרמב"ם בפ"ו מהל' אישות אלמנה שאין שטר כתובתה יוצא מתחת ידה אין לה מזונות שמא מחלה כתובתה או מכרה אע"פ שלא טען היורש אנו טוענים לו ואומרי' לה הביאי כתובתך ותשבעי וטול מזונותיך אבל אם אין דרכם לכתוב כתובה יש לה מזונות וכיוצא בזה כתב בפרק י"ב יש מן הגאונים שהורה שאין פוסקים מזונות לאשה שהלך בעלה למדנ"ה ושמעה שמת בעלה עד שיהא שטר כתובתה יוצא מתחת ידה ואם לא תוציא שטר כתובתה אין לה מזונות שמא נטלה כתובתה מבעלה או מחלה לו והמדקדק בדברי הרב הנז' יראה דנ"ד שהם רוצים להוציא מן הערב דמי להא ממש וטוענים שמא מחלת לנו כמו שטוענים לו שמא פרעך הגוי וטענת המחילה שוה לדין הפרעון ודוק: עוד צריך לחקור במנהג המקום שהשטר נכתב שם היאך הם דנים בחזוקי סופר אלא שהסופרים רגילים לכתוב בשטרות שאעפ"י שכתבו הפוס' שדוקא היכא שהעדים בפנינו ואומרים שלא קנו ממנו בפי' על החזוקים הוא דאין חוששין לקדושין ההם ונאמנים העדים לומר על זה חתמנו ועל זה לא חתמנו אבל כל שאין העדים לפנינו מסתמא דיינינן כל לשונות השטר שנכתב ובצוואת החייב וכן הרא"ש ז"ל כתב בתשובה שבמקום שמנהג כל סופרי העיר לכתוב כל חזקים בשטרות מי שמקנה לכתוב שטר על דעת זה הוא מקנה שיכתבו בשטר כל חזוקי השטר כמנהג העיר ודנים בכל החזוקים ההם כמו שפי' הרב בעל תרומת הדשן דברי הרא"ש ז"ל אעפ"י שדברי השאלה בזה מגומגמים מ"מ מוכח בדברי הרא"ש שאם מנהג פשוט בעיר שלא לדון על פי החזוקים ההם אין דנין על פיהם ועוד שבענין הנאמנות בפרט נראה מדברי הרשב"א שלא היו דנים מן הסתם שנכתב בצואת הלוה עד שיאמר כן בפי' שהר"ן ז"ל בפ' האשה שנפלו גבי דינא דמברחת כתב וז"ל ואמרו בשם הרא"ה דדינא דמברחת דוקא בשלא כתבה לו מתנה גמורה וחלוטה אבל אם כתבה לה /לו/ כן קנה לגמרי וכתב הרשב"א ז"ל שיש לדקדק לפי דבריו עכשיו שהכל כותבים כן אם נדון אותו לשופרא דשטרא עד שיכתבו וכך אמר לן בפי' כדרך שעושים בתנאי נאמנות ונאמנות בפי' ואני למד מדברי מורי דכיון שהכל רגילים לכתוב כן בזמנינו זה אין צריך לומר כן בפי' וכו'. ומדבריו אנו למדים שהמנהג בנאמנות לכתוב על נאמנות בפי' וכל שלא נכתב כן אין דנין על פיו ועוד כתב הרב וז"ל ונראים הדברים שהכל לפי ראות הדיינים שאי אפשר לומר באשה שתדע בנוסח השטרות שכותבי שטרות רגילים לכתוב ועד שיעידו שכך אמרה להם בפי' לא קנה גם בתשובה נמצא לו להרשב"א שכתב וז"ל שאלת ראובן תובע משמעון מנה שהלוהו בשטר והשיב שמעון אין לי מעות טול קרקע השי' ראובן אין לי ליטול קרקע אלא מעות לפי שכתוב בשטר ההוא מעות בעין השיב שמעון מנהג הסופרים לכתוב כן בכל השטרות ומי שרוצה להתנות כות' בלי להורידו לשומת שום קרקע ולא מטלטל: תשובה אם דרך הסופרים לכתוב כן מעצמם בסתם ההלואות והמתנים בפי' כותבים כמו שטען שמעון הדין עמו ואעפ"י שהיה איפשר לומר דכיון שהוא יודע שדרך הסופרים לכתוב כן בסתם הלואות וזה שתק ולא מיחה בפי' ביד הסופר שלא לכתוב סתמו כפי' דכל שהוא יודע שהסופר כותב כן מן הסתם הרי הוא כאלו קבל כן בפועל אלא דכיון שכל המתנים כן מתני' בפי' בלתי להורידו לשומת ב"ד וכל בסתם אין כותבים כן לפיכך לא חשש למחות ביד הסופר בפי' דמימר אמר דכיון שכל המתנים כותבים בפי' לא איכפת ליה שנוהגים הסופרים לכתוב דדבר ידוע שאין זה אלא מלתא בעלמא וכל שיש ספק בדבר הולכים להקל אצל הנתבע עכ"ל:
שו"ת ראנ"ח סימן כב
 
שאלה שבויה שהעידו עליה עד מפי עד שהיא טהורה אם מהני להשיאה לכהן כמו שמועיל לעדות אשה או לא.
 
תשובה דין זה עצמו לא נמצא מבואר בדברי הפוסקים אך בגוי מל"ת מצאנו שנחלקו הגאון רב פלטוי גאון והרא"ש ז"ל כמו שכתוב בתשובת הרא"ש כלל ל"ב שהגאון רב פלטוי כתב אם יהיו דברים אלו מסיחים לפי תומם שמת פלוני וכי לא היו משיאין את אשתו לאסור כרת התרת לאסור לאו לא כל שכן שנינו כו' אם יש עדים מעידים ואפילו עבד ואפי' שפחה וכו' וכשאמרנו דגוים נאמנין במסיחים לפי תומם נאמנין ובשבויה הקלו. והרא"ש ז"ל נחלק עליו ואמר דלא מצינו דמהני מסיח לפי תומו אלא בשפחה דהכל נאמנין דבריתא דמוקי לה תלמודא במסיח לפי תומו לא קאי אלא אבנה ובתה ושפחתה דמפקא בריתא קמייתא אבל גוי לא מצינו בשום מקום שיהא נאמן וקל וחומר של הגאון פריכא הוא דאשה עצמה תוכיח דנאמנות /דנאמנת/ לומר מת בעלה שתנשא ואינה נאמנת לומר דטהורה אני כשיש עדי שביה וכן על פי בת קול משיאין אלא חכמים סמכו על אשה דייקא ומנסבא מתוך חומר שהחמרת עליה בסופה ואי גוי מסיח לפי תומו נאמן וכו' כמו שהאריך הרב שם כאשר יראה הרואה בדבריו: והן אמת שעם שקושיות הרא"ש נראות חזקות מכל מקום אינן מכריעות לדחות דברי הגאון דמה שהקשה הרא"ש ז"ל מהיא עצמה תוכיח נראה דאזיל לשטתיה דחשיב לה לפירכא דגמרא דפריך כי האי גוונא גבי עד א' ביבמה דבעי' להתיר בעד א' מהאי קל וחומר גופיה לאסור כרת התרת לאסור לאו לא כ"ש ופריך ליה היא עצמה תוכיח וכו' והרא"ש ז"ל פוסק שם כסברא זו וחשיב ליה להאי פירכא. אמנם כל שאר הפוסקים נחלקו עליו ופסקו דעד אחד ביבמה מהני ונראה לכאורה דהוי מכח האי ק"ו ומשמע דסבירא ליה דתלמודא לא חשיב ליה לפירכא פירכא אפי' בלאו טעמא דדייקא ולעולם יש לנו לעשות ק"ו מאסור כרת לאסור לאו היכא דאיכא עדות אע"ג דהיא עצמה אינה נאמנת אפילו באסור לאו והיא סברת הגאון ג"כ וכ"ש דאפילו נאמר כן ביבמה מ"מ גבי שבויה נראה דליכא למפרך כלל מהיא עצמה משום דהיא עצמה שאני שגנאי לה לו' שנבעלה לגוי אפילו באונס מה שאין כן גבי אשה שמת בעלה דלא שייך האי טעמא כלל ומהאי טעמא גופיה אין נאמנין עליו בנה ובתה ושפחתה אע"ג דגבי אשה כל קרוב נאמן משום דגנאי הדבר להן לומר שנבעלה אמם לגוי והוא כמו פגם להן גם מה שהקשה הרא"ש ז"ל דבריתא דהכל נאמנין קאי אבנה ובתה ושפחתה דמפקא בריתא קמייתא ולא מיירי שם בגוי י"ל דאין הכי נמי אלא דהני הוו רבותא טפי מטעמא דכתב' וסלקא דעתן שהם כמו היא עצמה שנוגע להם גנאי בדבר וקתני שהכל נאמנין אפי' הני במסיח לפי תומו חוץ ממנה ובעלה דלא מהימני אפי' במסיח לפי תומו אבל גוי מסיח לפי תומו אינו ענין לזה: ואם באנו להקשות משום דמשמע בגמ' דלא התירו באש' אלא מטעמא דאשה דייקא ומנסבה דלא שייכא גבי שבויה ס"ל לגאון דלא אצטריכינן לההוא טעמא אלא גבי אשה משום דהויא בחזקת אשת איש אבל גבי שבויה דהקלו בה משום דספק' בעלמא הוא לא הוצרכנו כלל דאשה דייקא ומנסבא וזה מבואר בעצמו ואף הרא"ש לא הקשה קושיא מכח זה כלל כאשר יראה המדקדק בדבריו ועם סברא זו עצמה ג"כ אתי שפיר קל וחומר של הגאון שאעפ"י דגבי אשה איכא סברא דדייק' ומינסבא מ"מ מבואר בגמ' דלא הוצרכנו לזה אלא משום דהוה קשה לן דאין עד אחד נאמן באיסורין היכא דאתחזק איסורא אבל אלו לא אתחזק איסור' כגון חתיכה ספק חלב ספק שומן עד אחד הוי נאמן ודכוותא באשה אלו לא הוה אתחזק אסורא ובשבויה דספקא בעלמא הוא סברא היא להתיר. אלא שמ"מ אנו אין לנו להכריע בין הגאון והרא"ש ז"ל ואין לנו [אלא] לדקדק בד' שאר הפוסקים אי ס"ל כסברת הגאון או כסברת הרא"ש: והנה בפ' הגוזל ומאכיל אמר רב אשי אין מסיח לפי תומו נאמן אלא בעדות אשה. ופריך והרי נחיל של דבורים מסיח לפי תומו הוא שאני נחיל של דבורים דקנין דרבנן הוא ובדאורייתא לא והאמר רב יהודה אמר שמואל מעשה באדם אחד שהיה מל"ת וכו' בתרומה דרבנן: ואכתי דאורייתא לא והאמר מעשה בא לפני ריב"ל בא' שהיה מל"ת ואמר נשבינו לבין הגוים ודעתי על אמי כו' והשיאה רבי על פיו לכהונה בשבויה הקילו: ומדברי סמ"ג נראה דכל מל"ת מהני בכי האי גוונא ואפילו גוי שהביא מתחלה שגוי מסיח לפי תומו נאמן וכן הפסולין להעיד ואח"כ כתב סתם ואמר רב אשי בפ' הגוזל אין מסיח לפי תומו כשר בדבר שאסורו מן התורה אלא לעדות אשה ובשבויה שהקלו בה משמע דאכל גווני דמסיח לפי תומו דקאמר לעיל מינה נאמר דין זה. וכן יראה מדברי הרב בעל תרומת הדשן בסימן ע"ט דאייתי הא דרב אשי דפרק הגוזל לענין דין גוי מסיח לפי תומו משמע דמשמע ליה מילתיה דרב אשי בכל מל"ת אפי' גוי: גם בתשו' הרא"ש שם נראה דבספר א"ז ג"כ הסכים דגוי מל"ת מהני בשבויה גם בהגהת אלפסי כתוב כן משם ר' ישעיה אחרון ז"ל: אבל הר"ן ז"ל נר' כמסתפק בזה שכתב בתשובה סי' כ"ה וז"ל אבל לענין אם גוי מסיח לפי תומו נאמן באיסורין דרבנן כגון סתם יינם דע שאפשר לדון בזה להקל כדאמר בפ' הגוזל אמר רב אשי אין מסיח לפי תומו כשר אלא לעדות אשה וכו' אלמא פסולי עדות מסיחים לפי תומם באסורין דרבנן נאמנין ומזו יש ללמוד בגוי מסיח לפי תומו ביין נסך שיהא נאמן אבל אני לא רציתי לעשות מעשה בכיוצא בזה מפני שלא ראיתי אותו מפורש לא' מגדולי הראשונים ומ"מ מי שירצה לעשות לא אמחה בידו: נראה שהרב ז"ל מספק בענין. ואין לאומר לומר דלא מספקא ליה להר"ן כלל דהוא הדין בגוי אלא דדוקא ביין נסך הוא שאומר הר"ן שלא רצה לעשות מעשה דמספקא ליה דאין ללמוד יין נסך משאר אסורין אבל בשאר אסורין פשיטא ליה דה"ה בגוי שהרי בתחלת דבריו כתב אם גוי מסיח לפי תומו נאמן באסורין דרבנן כגון סתם יינן וכו' דע שאפשר לדון בזה להקל נראה פשט הדברים דבכל האסורין דרבנן מספקא ליה אי סמכינן אגוי מסיח לפי תומו אם לא מפני שי"ל דההיא דפ' הגוזל לא מיירי לענין גוי מסיח לפי תומו: וכן כתב הריב"ש ז"ל בתשובה סימן תל"ג וז"ל דברי הגוי בזה לא מעלין ולא מורידין ואפי' הי' מסיח לפי תומו שאין גוי מל"ת נאמן אלא לעדות אשה אבל בשאר אסורין לא אלא כגון אומן באומנתו דלא מרע נפשיה דומיא דקפילא ארמאה וכו'. ואפילו אם נאמר דבההיא דקפילא ארמאה אפילו גוי אחר נאמן במסיח לפי תומו אף על פי כן בכאן אין להאמינו כו' ואעפ"י שבעקר דין גוי מסיח לפי תומו אם נאמן באסורין אם לאו נראה שהריב"ש מגמגם בו להתיר מ"מ מכלל דבריו נראה דההיא דפ' הגוזל דעלה מסיק תלמודא דנאמן דבשבויה הקלו לא נאמר בכל מסיח לפי תומו ואפילו גוי דא"כ לא הוה מספקא ליה להריב"ש כלל דמסיח לפי תומו נאמן בכל אסורין אפילו דרבנן דומיא דסתם יינם ואף על גב דמההיא דקפילא ארמאה דהריב"ש מייתי ראיה מינה אין ללמוד אלא באסורי תורה מ"מ מאחר שהרב לומד ממנה לאיסורא דרבנן צריך לומר דסבירא ליה דההיא אתיא אפילו למ"ד טעם כעקר לאו דאורייתא וכיון דהר"ן והריב"ש דאינון בתראי הם מספקי' בגוי מסיח לפי תומו אם נאמן באיסורי דרבנן אם לאו נראה דהוא הדין בשבויה אית לן לספוקי האי ספקא גופיה דאע"ג דבשבויה הקלו מ"מ לא גרעה מאסור דרבנן והכי משמע מסוגית הגמרא בפרק הגוזל דמשני תלמודא בתרומה דרבנן ופריך ובדאורייתא לא ופריך משבויה משמע דהמקשה סבר דשבויה חמירא מדרבנן וכי משני תלמודא בשבויה הקלו היינו לומר דהקלו בה כמו מדרבנן לא דהקלו בה יותר מדרבנן דא"כ הוי סברתם איפכא לגמרי גם מצאנו דהחמירו בשבויה יותר מדרבנן דבשבויה היא עצמה אינה נאמנת במל"ת כדתניא הכל נאמנין חוץ מהימנה ובעלה ומוקי לה תלמודא בפ"ב דכתובות במל"ת ואלו גבי תרומה אשכחן יוחנן אוכל חלו' דהעלוהו לתרומה על פיו מפני שהי' מל"ת ואעפ"י שלפי מה שכתבנו לעיל בענין היא עצמה יש לדחות בזה נמי דהיא עצמה לעולם אינה נאמנת אפי' במל"ת משום דגנאי לה הדבר ואיכא למיחש דאיערומי קמערמא מ"מ מדברי התו' שם נראה דאין מחלקים בכך אלא דלאו הכי י"ל דמעלה עשו ביוחסין והחמירו בשבויה יותר מתרומה דרבנן ונראה א"כ דלפי סברת המחמירים בשאר אסורין דרבנן בגוי המל"ת ה"ה דיחמירו בעדות שבויה. גם הרב המגיד הניח דבר זה בצ"ע: גם בדברי ת"ה יש לדחות ולומר דלא מייתי הרב שם ההוא דהגוזל אלא ללמוד ממנה דמסיח לפי תומו לא מהני באסור תורה והאך מסיח לפי תומו יש ללמוד שפיר מההיא דהגוזל במכל שכן ומיהו מה שכתב שם אחר כך דהיכא דהוי אסור דרבנן גוי מסיח לפי תומו נאמן לאו מההיא דהגוזל יליף לה דמוקי לה בכל מסיח לפי תומו אלא מסברא בעלמא ס"ל דבכל כה"ג אפילו גוי מל"ת נאמן אבל לעולם ההיא דהגוזל דמייתי עלה שבויה לא מיירי כלל בגוי ועדיין אין לנו גוי מל"ת בשבויה: ומעתה צריכי' אנו לברר דין עד מפי עד אי עדיף ממל"ת או גרע מיניה או אם הם שוים בדינם: ולכאורה נראה דעד מפי עד גרע ממל"ת וזה יש להוכיח מדתנן פ"ג דבכורות הלוקח בהמה מגוי ואינו יודע אם בכרה אם לא בכרה ר' ישמעאל אומר עז בת שנתה ודאי לכהן מכאן ואילך ספק וכו' ובגמ' אמרינן מצינו לוקח מגוי ליקח מישראל מאי אמר רב בכור ודאי דאם איתא דבכרה משתבוחי הוה משתבח ליה וכתבו התוס' משתבוחי הוה משתבח פי' בקונ' שכבר בכרה ולא תסתכן בלידה עוד אבל גוי אי נמי אמר ליה הכי אין בדבריו אמת: ויש ללמוד מפירושו דגוי אפילו מל"ת אינו נאמן דלהשביח מקחו אומר כן ועי"ל דלאשבוחי דהכא היינו שכבר נפטרה מן הבכורה. ומשמע מדברי התוס' כאן דדוקא בכה"ג דאיכא למימר דלהשביח מקחו אומר כן הוא דלא מהני גוי מסיח לפי תומו הא אלו לא הוה האי טעמא היה גוי מסיח לפי תומו נאמן בהכי. וכן כתב הרא"ש ז"ל שם כדברי התוס' ומשמע אם כן דגוי מסיח לפי תומו נאמן לענין בכור ואלו בעד מפי עד איבעיא לן בפרק פסולי המוקדשים אם נאמן בבכור בעל מום לומר שלא נפל לו אותו מום בידי אדם אלא בידי שמים להשחט על ידו וקאמר נמי התם דרבינא שרא בוכרא בעד מפי עד וקרו ליה שרי בוכרא. והשתא היכי מספקא לן בעד מפי עד כיון דגוי מסיח לפי תומו נאמן אפילו לומר שכבר בכרה לפוטרה מבכורה דאורייתא כ"ש לומר שהמום נעשה בידי שמים ולא בידי אדם דלא הוי אלא מדרבנן אלא ודאי משמע דעד מפי עד גרע מגוי מסיח לפי תומו ומיהו אעיקרא דדינא דהרא"ש והתוספות קשיא לי טובא היאך תולים טעמא דלא מהימן גוי משום דלהשביח מקחו אומר כן הא בלאו הכי אין גוי נאמן אפילו במסיח לפי תומו במידי דאורייתא אלא לעדות אשה כדאמרינן התם בהגוזל אין מסיח לפי תומו כשר אלא לעדות אשה ופריך מתרומה ומשני בתרומה דרבנן והדר פריך ובדאורייתא לא וכו' ומשני בשבויה הקלו משמע דמסקנא דגמרא דמסיח לפי תומו לא מהני במידי דאורייתא אלא בעדות אשה וספקא דבכור פשיטא ודאי דספק דאורייתא הוא ופשיטא דאין לומר בההוא דרב אשי דוקא בקטן המסיח לפי תומו וס"ל לתוס' והרא"ש לפי פירוש זה דגוי גדול מסיח לפי תומו עדיף מקטן מל"ת פשיטא דאין לומר כן כלל. וההיא דיוחנן אוכל חלות נמי דפריך מינה לא איירי בקטן ואפילו הכי פריך מינה: ומתוך כך לבי מהסס דדלמא הא דנקטו התוספות והרא"ש טעמא דלהשביח מקחו לאו דוקא אלא קושטא דמילתא נקטי דודאי בכי האי גוונא ממה נפשך לא מהימן משום דלהשביח מקחו אומר כן א"נ דבעלמא נמי כל היכא דלא מהימן גוי מסיח לפי תומו אף על גב שאינו אומר דבריו בתורת עדות היינו מהאי טעמא גופיה משום דתלינן דאומר כן לאיזו כונה והכא נמי משום דחיישי' דלהשביח מקחו אומר כן אלא שעדין קשה מה שאמרו התוספות ויש ללמוד מדבריו דמסיח לפי תומו לא מהימן וכו' שני' שהוא למד שאינו נלמד אלא מדברי רש"י כאן ולפי מה שאמרנו תלמוד ערוך הוא דלא מהימן גוי בכי האי גוונא וגם אחר כך כתבו פירוש אחר באשתבוחי הוה משבחי ונראה לכאורה שר"ל שיש לפ' כאן פי' אחר ולא נלמוד מה שלמדנו מפירושו של רש"י וזה אי אפשר כדכתיבנא על כרחין צריך לומר שדין זה אמת הוא שגוי מסיח לפי תומו לא מהימן. ומצאתי למהרר"י ז"ל בעל תרומת הדשן שכתב בס' הפסקים סימן ק"ל וז"ל ואטעמ' דגוי מסיח לפי תומו לא מלאני לבי לסמוך עליו לחודיה ואף על גב דמשמע שפיר באשירי פ"ג דבכורות דהא לא מהימן גוי מסיח לפי תומו התם היינו טעמא משום דתלינן דלהשביח מקחו קמכוין הא איכא דמוכחא מילתא דלא מכוין לכך מהימן מכל מקום ביורה דעה כתוב סתם מסיח לפי תומו לא סמכינן עליה: ותו דאמרינן פרק הגוזל בתרא דאין מסיח לפי תומו כשר במילי דאורייתא אלא בעדות אשה בלבד וצ"ע בדבר והרי הוא ז"ל מספק במה שספקתי עצמי ואיברא שסתמו של הטור שכותב הרב לע"ד לא מוכח כלל לפי שהטור לא באו דבריו בפני עצמם בדין זה לומר שמל"ת אינו נאמן אלא פי' התם דין הלוקח בהמה מן הגוי והלוקח בהמה מן הגוי דקאמר ברישא כתב ואפי' הגוי מל"ת אינו נאמן ואיכא למימר דדוקא אההוא גוי דקאמר ברישא כתב דאם הוא מל"ת אינו נאמן משום דסתמא כי קאמר הגוי שכבר ילדה שייך טעמ' דאשתבוחי קמשתבח וכל כה"ג סתמו כפירושו. אכן במרדכי במס' יבמות מצאתי כתוב שם גוי מל"ת אינו נאמן לענין בכור שאין גוי מל"ת נאמן אלא לעדות אשה וכי תימא מ"מ שמעינן מינה דההיא דבכורות דעד מפי עד כשר לעדות שבויה דפריך למ"ד דעד מפי עד כשר לעדות בכור מדתניא אין עד מפי עד כשר אלא לעדות אשה ומשני אימא אין עד מפי עד כשר אלא לעדות שהאשה כשרה לה משמע א"כ דכל היכא דאשה כשרה עד מפי עד נמי כשר וגבי שבויה אשה כשרה דזו עדות איש ואשה כו' ואפי' עבד ואפי' שפחה איברא שאין זה הכרח ואין להוכיח מכאן אלא דכל היכא דעד מפי עד כשר אשה נמי כשרה דאין עד מפי עד כשר אלא בעדות שהאשה כשרה לה ואפשר שלא באה הבריתא אלא להחמיר ולומר דאין שום עדות שהאשה פסולה להעיד ועד מפי עד כשר אלא אין עד מפי עד כשר אלא בעדות שהאשה כשרה לה: אבל איפכא לא תני ולא תידוק מינה שבכל עדות שהאשה כשרה עד מפי עד נמי כשר וכדתנן כל הכשר לדון כשר להעיד ויש שכשר להעיד ואינו כשר לדון: נמצא א"כ דעד מפי עד איכא למימר דלא מהני אפילו לדברי המכשירים בה מל"ת ואין צריך לומר לדברי הפוסלים בה מל"ת גוי במל"ת איכא לספוקי שרבו האוסרים כל המחמירים באסורים דרבנן שלא להאמין בהם גוי מל"ת אלא שמצד אחר יראה דבשבויה הקלו טפי משאר אסורי דרבנן דאשכחן שהקלו בה קולא יתרה דתניא זו עדות איש ואשה תנוק ותנוקת וכו' דמשמע בהדיא דקטן נאמן לעדות זו ואפילו בלתי מל"ת דהא לרב פפא מוקמינן אידך בריתא דהכל נאמנין להעידה חוץ מהימנה ובעלה דמשמע מינה אפי' שפחתה במסיח לפי תומו ומשמע דברייתא קמייתא דקתני דשפחה לא מהימנא מיירי בדלא מל"ת ובהך ברייתא קתני נמי תנוק ותנוקת ואם כן תנוק ותנוקת כשרים אפי' בלא מסיח לפי תומו: ואלו לשאר אסורין דעלמא אפילו דרבנן לא מהני קטן דתנן ואלו נאמנין להעיד בגדלן מה שראו בקטנן וקתני תרומה ומוקי לה בתרומה דרבנן וכן קיום שטרות דרבנן ומשמע דוקא להעיד בגדלן מה שראו בקטנן אבל בקטנן מיהא לא ואף על גב דהוי מידי דרבנן וכן העלו התוספות שם ובערובין. ואף על גב דהרמב"ם כפי הנראה מדבריו מוקי ההיא דתנוק ותנוקת במסיח לפי תומו שכתב וכן קטן מסיח לפי תומו נאמן כבר תמהו עליו הר"ן והרב המגיד והעלו דקטן אפילו בלא מסיח לפי תומו נאמן וכן היא הסכמת רוב הפוסקים ואעפ"י שהרא"ש ז"ל כתב בתשובה אם היתה הנערה כבת עשר מסיח /מסיחה/ לפי תומו /תומה/ נאמנת הדב' מבואר דמה שהצריך הרא"ש שם מסיח לפי תומו היינו משום דאותה נערה היתה בת האשה ההי' וכן מדוקדק שם מתוך דברי השאלה שכתב אבל הבנים וכו' כאשר יראה הרואה שם ולכך מצריך הרא"ש בה מסיח לפי תומו מדקתני בבריתא קמייתא אבל לא בנה ובתה וכו' ובבית יוסף ראיתי שמבין מדברי הרא"ש אלו שהוא סובר כדעת הרמב"ם ולא ידעתי למה. מעתה אפשר לומר דאף להר"ן והריב"ש דמספקא להו במסיח לפי תומו בכל אסורי דרבנן אפילו הכי בשבויה אפשר דמקלי כי היכי דמקילינן בה בקטן מכל אסורי דרבנן ואע"ג דבגמרא הוה ס"ד מעיקרא דאחמור בה יותר משאר איסורי דרבנן היינו משום דס"ד דמוקמינן לה בחזקת נבעלה והויא חזקתו כמו חזקת אשת איש ומי' כי משני תלמודא בשבויה הקלו מחדש לו סברא אחרת דשבויה ספקא בעלמא היא וכדפרש"י ז"ל בשבויה הקלו דספקא בעלמא היא והשתא ודאי מקילינן בה טפי אפילו משאר אסורין דרבנן משום אינך טעמי נמי דאיכא בשבויה. ומה שלא האמינו בשבויה אותה עצמה ואפילו במסיח לפי תומו אף על גב דבתרומה דרבנן האמינו יוחנן אוכל חלות. לדידי לא קשיא כלל מטעמא דכתיב לעיל דהיא עצמה לענין שבויה שאני דגנאי לה הדבר טפי ואין ללמוד ממנה כלל: ואף התוספות שהוצרכו לחלק דמעלה עשו ביוחסין לאו משום דלית להו האי סברא דנראה לכאורה דהיא סברא אמתית אלא דבמסיח לפי תומו ס"ל דלא שייך גם כן האי טעמא כיון דבמסיח לפי תומו אומרת כן ולכך הוצרכו לחלק דמעלה עשו ביוחסין ומכל מקום כפי מה שחלקו ע"כ נמצאת חומרא בשבויה יותר מתרומה דרבנן אלא דיכילנא לשנויי אף לדברי התוספות דלא כתבו זה אלא למי שלא ירצה לומר דבשבויה הקלו וס"ל בתנוק ותנוקת כסברת הרמב"ם. אבל מכל מקום כפי האמת שבויה קילא טפי וק"ל כ"ש שאף הר"ן והריב"ש לא החליטו הדין מעולם במסיח לפי תומו אפילו בשאר אסורין אלא ספקא בעלמא הוא שהסתפקו בענין גם הרא"ש ז"ל עצמו כתב שם אחר כך וכל שכן שאין כאן עדות מסיח לפי תומו גמור וכו' ולא החמיר במעשה ההוא מטעם זה לבד דמסיח לפי תומו לא מהני: גם מדברי ת"ה ומהרי"ק יראה שהם מתירים במסיח לפי תומו גוי בשבויה כסברת הגאון ושלא כדברי הרא"ש שהרי הוכיחו שניהם כאחד בתשובותיהם דמל"ת גוי עדיף מאשה ושפחה וכיון דאשכחן בשבויה דאפילו אשה אפילו עבד אפילו שפחה מהימנא כל שכן לדבריהם מל"ת דעדיף ולא עוד אלא דאפילו קטן דגרע טפי מעבד ושפחה כדכתבו התוספות בפרקא קמא דפסחים מהימן בשבויה כדכתיבנא ואין לומר דאין זה הכרח דגם הרא"ש דפוסל גוי מל"ת ע"כ לא יחלוק דעדיף מאשה ועבד מכח ההוכחה שהוכיחו ת"ה ומהרי"ק אלא דס"ל דאף על גב דעדיף מכל מקום אין לנו אלא מה שמנו חכמים בפירוש ואין לומדין להכשיר עד מדין ק"ו דא"כ למה טרח הרא"ש לדחות ק"ו של הגאון ולפרש טעם הדבר דדוקא גבי אשה משום טעמא דדייק ומינסבא אבל גבי שבועה דלא שייך האי טעמא לא תפוק לי' שאין ללמוד דין זה מכח ק"ו אלא על כרחין צריך לו' דהרא"ש לא חש לההוא דיוקא דדייקי ת"ה ומהרי"ק ואינהו דס"ל הכי פליגי אהרא"ש ולדידהו ע"כ מדעבד ושפחה נאמנין מל"ת נמי נאמן: מעתה גם בעד מפי עד יש לצדד להכשיר ומדברי הרמב"ם יראה דעד מפי עד עדיף מאשה שכתב בהלכות בכורות ועד מפי עד כשר לבכור ואפי' אשה כשרה לומר בפני נפל מום זה וישחט על ידו ומדכתב אחר דין עד מפי עד דין האשה שהיא מעידה מפי עצמה וכתב ואפי' אשה משמע דדין האשה הוי חדוש יותר מעד מפי עד וזה מבואר בעצמו. גם התוס' בפ"ק דפסחים דקדקו כיוצא בזה גבי הכל נאמנים על הבדיקה אפי' נשים אפי' עבדים אפי' קטנים וכתבו דקטנים גרעי טפי מדתני להוא לבסוף וכיוצא לזה דקדק בתרומת הדשן ומדברי הטור שכתב גבי עדות אשה אפילו עבד אשה או שפחה מותרת לינשא ואפי' עד מפי עד או אשה מפי אשה כו' אין להביא ראיה איפכא דהתם פשיטא דאפי' עד מפי עד לא קאי אדסליק מיניה אלא חזר לענין ראשון מדלא כתב אפי' העד עבד או שפחה או אפילו עד מפי עד כו' וקל להבין וכן מדברי הרמב"ם שם אין ראיה כלל. ואע"ג דהתם בבכורות אע"ג דפשיטא לן אשה מבעיא ליה בעד מפי עד י"ל דהשואל היא גופה קמבעיא ליה אי עד מפי עד גרע מאשה אי לא וכי פשיט ליה דנאמן ומשני לבריתא דהכי קתני אין עד מפי עד כשר אלא לעדות שהאשה כשרה לה מחדש לו דעד מפי עד עדיף מאשה: והכי משמע מדקתני אין עד מפי עד כשר אלא לעדות אשה דמשמע דהוה סלקא דעתין לומר דעד מפי עד כשר אפילו לעדות שאין האשה כשרה לה ואתא לאפוקי מהך סברא וקאמר שאין הדבר כן אלא אין עד מפי עד כשר אלא לעדות שהאשה כשרה לה ומשום הכי כתב הרמב"ם אחר שכתב דין עד מפי עד ואפילו אשה כשרה לומר כו' ולפי זה י"ל דעדיף אפי' ממל"ת ואפי' את"ל כדכתי' לעיל במל"ת כשר בבכור ואפי' הכי מבעיא ליה בעד מפי עד מ"מ לפי מאי דפשיט ומפ' לבריתא אין עד מפי עד כשר אלא לעדות שהאשה כשרה לה חשיב עד מפי עד עדיף טפי וכ"ש דדין מל"ת בבכור עצמו מסופק כדכתיב לעיל ואפי' את"ל דלפי האמת נאמן אינו מוכרח שהשואל ידע זה כששאל דין עד מפי עד: ובתשובות מהר"ר יודא מינץ מצאתי תשובה א' בסי' כ"א וכתוב שם וז"ל נר' דכמו דאיבעיא לן אם עד אחד נאמן למשרי יבמה לשוק הוא הדין איכא למיבעי אאשה ואגוי מל"ת ועל כל הנהו דאינם כשרים כך לעדות אשה וכ"ש דאיכא למבעי אעדים מפי עדים אך דאין נ"ל דיש להחמיר בעדי' מפי עדים יותר מעד א' דאחר שהוחזק להאמין עד מפי עד בעדות אשה דעלמא א"כ אי שוה למישרי יבמה לשוק לאשה בעלמא לענין עד אח' הוא הדין דשוין לענין עדים מפי עדים דטעם הבעיא שוה למיבעי על זה כמו על זה. ומפשט הדברים נראה דעד מפי עד גרע טפי מאשה וממל"ת מדנקיט ליה במכל שכן שכתב הוא הדין איכא למיבעי אאשה ואגוי מל"ת וכ"ש בעד מפי עד וכה"ג דקדק בת"ה סי' רל"ט לענין מל"ת ואשה ואעפ"י שכתב אח"כ אך דאין נראה דיש להחמיר יותר בעד מפי עד כו' היינו משום מאי דקמסיים עלה דטעם הבעיא שוה כו' ואם נדמה יבמה לאשה כמו דהתם שרי הכי /הכא/ נמי שרי אבל מ"מ מוכח מלשונו דעד מפי עד גרע טפי אלא שאפשר לומר דלא חשיב ליה כ"ש משום גריעותא דידיה אלא דוק' להאי מילתא קרי ליה כ"ש משום דלעולם אית לן טעמא דעבידא לאיגלויי ולטעמ' דעבידא לאיגלויי עד מפי עד ודאי גרע דלא ימצא שקרן כמו בעד המעיד ומצי לאישתמוטי וכמו שנראה בתשו' /מהר"י/ וייל סי' פ"ח שכתב וכן עד מפי עד מעיד אטו אם מת העד הראשון דעד השני אינו מעיד אלא ודאי בכולהו איכא למימר כיון דעביד לאיגלויי לא משקרי ומשום הכי קאמר כל שכן עד מפי עד דאהאי מל"ת איכא גריעותא ביה ואחר כך כתב דמ"מ אין להחמיר בזה יותר מזה וטעם הבעיא שוה ואין לחלק בהם בחלוק דלעיל: אבל היכא דאין אנו משתמשים כלל בטעם מל"ת דעבידא לאגלויי כלל כגון בשבויה לא גרע כלל עד מפי עד משאר פסולי עדות: וממה שכתב הרשב"א בתשו' סי' תשמ"ח אבל עד מפי עד ואפי' ב' אין נאמנין להכחיש העד הראשון משום דהעד הראשון ה"ל כשנים כו' אפי' כשת"ל דאפי' כנגד עד פסול קאמר אין ראיה דעד מפי עד גרע משאר פסולי עדות די"ל דע"כ לא קאמר הרב אלא לענין הכחשת עד א' דבכה"ג ודאי עד מפי עד לאו בר הכחשה הוא כלל דכיון דהוא עצמו אינו עד בענין אלא מפי השמועה א"כ אינו הוא עצמו מכחיש העד האחר ואינו יכול להכחישו כלל דמאי אולמיה דההוא עד א' ששמע ממנו העד מהאי עד שהעיד עד שיסמוך על דברי העד ההוא ששמע הוא ולא על העד שהעיד עכשיו וא"כ אין זה מכחיש כלל ואעפ"י שהוא מוכחש מכח דברי העד הראשון מ"מ מכח העד המעיד בפנינו אינו מוכחש הו"ל כאלו לא הוכחש כלל:
 
הכלל העולה דאין לנו ראיה מכרחת דעד מפי עד גרע משאר פסולי עדות ואפי' אם תמצא לומר דגרע קצת מ"מ לא מפני זה נחלק להחמיר בו כיון דבשבויה הקלו ויש לנו לסמוך על פשטא דגמר' בבכורות דתני אין עד מפי עד כשר אלא לעדות שהאשה כשרה לה דמשמע דכל היכא דעדות אשה מהניא עד מפי עד נמי מהני: ואעפ"י שהדוחה ידחה כדרך שכתבנו לעיל מ"מ אין זה פשטן של דברים וכה"ג ממש אשכחן דדייק תלמודא בסוף פ"ק דר"ה דתנן התם גבי פסול' עדות דרבנן זה הכלל כל עדות שאין האשה כשרה לה אף הן אינן כשרים לה ודייק תלמודא הא אשה כשרה לה אף הם כשרים לה אמר רב אשי זאת אומרת גזלן לדבריהם כשר לעדות אשה דאין חילוק בין זו לזו למדקדק בהם אעפ"י שיש קצת שנוי בלשון. אלא שעדין אני מספק בענין א' אם אשה מפי אשה מהניא בזה דאפי' כשת"ל דעד מפי עד נאמן דילמא הני מילי איש מפי איש אבל אשה מפי אשה דאיכא תרתי לרעותא מנין לנו ואין לומר דכיון דאית לן דאשה כשרה לעדות שבויה כמו האיש כשת"ל דעד מפי עד כשר יהיה הדין שוה בכל עד המועיל בה דא' מפי אחר נמי יועיל בה דבעד מפי עד גופיה איכא תרתי לרעותא דהוא עד א' וגם הוא עד מפי עד. והרמב"ם כתב בה' עדות כל מקום שעד א' כשר אשה כשרה לאותו עדות כו' זה אינו והראיה ממה שהוצרכו מהרי"ק ומהר"י בת"ה להוכיח דמל"ת מפי מל"ת מהני מכח דאשכחן אשה מפי אשה דמהניא ומל"ת עדיף מאשה ואם איתא למה להו כל הצער הזה הא כיון דמל"ת כשר לעדות אשה ועד מפי עד כשר א"כ כל גווני דעדות כשרים נמי בעד מפי עד וכי תימא דמל"ת שאני דלאו מכח עדות אתינן עליה אלא מכח שיחה בעלמא ואפשר דלא שייך ביה עד מפי עד ולכך הסתפקו בה: א"כ סוף סוף מאשה נמי ליכא למיפשט אמל"ת אלא ודאי כדכתי' דאפי' פשיטא לן בעדות הפסול דמהני ופשיט' לן דעד מפי עד מהני מ"מ היכא דאיכא תרתי לרעותא אכתי איכא לספוקי: ומלשון הרמב"ם נמי נלע"ד לדקדק כן שכתב בה' בכורות אחר שכתב דין עד מפי עד ואפי' אשה כשרה לומר מום זה נפל בפני כדי שישחט הבכור על ידו ולא היה צריך להאריך כל כך בלשונו אלא היל"ל ואפילו אשה כשרה אלא נראה שהוא מדקדק לומר דלא אמרי' דאפילו אשה כשרה בעד מפי עד אלא דאפי' אשה כשרה היכא דהיא עצמה מעידה אבל אם היא מעידה מפי אחרים כלל לא: ובכה"ג עדיף עד מפי עד מאשה כדהוכחנו לעיל: אבל אם היא אשה וגם היא מפי אחרים וכל שכן מפי אשה עדין אין לנו מכל מה שדקדקנו. ואין ללמוד כלל אפי' מדברי מי שמכשיר מל"ת בשבויה לאשה מפי אשה אפי' כשת"ל דעד מפי עד עדיף ממל"ת כיון דאיכא תרתי לרעותא כמו שלא למדו הגדולים דלעיל מל"ת מפי מל"ת מעדות אשה אע"ג דפשיטא להו דמל"ת עדיף מאשה: ואין לנו מקום לדקדק דין אשה מפי אשה אלא אם נדמה דין השבויה לדין אשה שמת בעלה דאשכחן בה דאפילו אשה מפי אשה כשרה ומכח ק"ו של הגאון דלאסור כרת (החמת) [התרת] לאסור לאו לכ"ש: ובהכחשת עדים זה לזה אשכחן חומרא באשה שמת בעלה וקולא בשבויה והיינו משום דבשבויה הקלו יותר מהאשה וכן כתב הרב ר' דוד הכהן בתשובתו גם הרא"ש ז"ל דמחמיר בדין מל"ת הוא עצמו כתב בפסקיו בפ"ב דכתובות דקל היה לחכמים להקל בדין השבויה. אבל מ"מ אני לא הייתי סומך בזה להקל: אלא שאם רוב המורים אשר במקום השבויה הזאת יסכימו להתיר גם אני אסכים בהתרם: והנלע"ד כתבתי וכל שכן אחר שהשבויה הזאת כבר נתארסה לכהן דבדיעבד לא תצא ואע"ג דלא נשאת עדין מ"מ חשיב כמו דיעבד כדאמרינן בספ"ק דכתובות גבי ההוא ארוס וארוסתו דמסיק והא נמי כדיעבד דמי ולפי דברי הר"ן שם לגבי אשה דיעבד ממש הוא ולא קרי ליה כדיעבד אלא לענין העובר ואף לפי דברי הראב"ד ז"ל שפי' דלגבי אשה נמי קרי ליה כדיעבד ולא דיעבד ממש משום דארוסה לאו דיעבד גמור הוא דאכתי מחסרא מסירה לחופה מ"מ הא מסיק דלכתחילה נמי לא הוי שכבר נתארסה אלא כדיעבד. מעפר דל. אליהו ן' חיים:
שו"ת ראנ"ח סימן כג
 
שאלה שבויה שנשבת יתירה מבת ג' שנים ויום א' ואשה מפי שבויה שנשבית עמה מעידה שטהורה האם יכולה לינשא לכהן או לא:
 
תשובה מה שיש לספק בהתר שבויה זאת האם נאמר דהא דתנן בפרק נערה ובזמן שמעידות זו על זו נאמנות יהיה אפי' אשה מפי אשה כי היכי דבאשה שמת בעלה תנן ביבמות בפרק האשה בתרא הוחזקו להיות משיאין את האשה עד מפי עד מפי עבד ומפי שפחה ופי' המפר' דמפי עבד מפי אשה הוי פי' עד מפי עד אפי' מפי אשה וכו' וילפינן הכא מהתם במכ"ש דבשבויה הקלו או דילמא מאחר דהכא לא תנא בהדיא עד מפי עד מפי אשה וכו' כמו התם משמע דדוקא התם דאיכא טעמא דמתוך שהחמרת בסופה הקלת בתחלתה ודיקא ומינסבא אבל בשבויה דלא שייך טעם זה לא והא דאמרי' בשבויה הקלו הוי כעין הא דקאמר בפ"ק דקדושין גבי ההוא גברא דקדיש באבנא דכוחלא דקאמר התם אביי ורבא לא ס"ל הא דרב חסדא אם הקלו בשבויה נקל בא"א וכהא דאמרי' בפרק נערה עלה דההיא נשביתי וטהורה אני אם משנשאת באו עדים הרי זו לא תצא כמאן דמתני לה אסיפא אבל ארישא לא דבשבויה הקלו וכהא דאמ' שם על ההיא דתנן אפי' עבד אפי' שפחה דידה ורמינהו וכו' ואמר רב פפי בשבויה הקלו דבכל אלו לא שייכא טעמא דדיקא ומינסבא אבל לא הקלו בשבויה יותר מאשה שאמרה שמת בעלה דאיכא טעמא דדייק' ומינסבה וגם משום דעגונה דאתתא הקלו אמנם בשבויה ליכא עגונה דאם לא תנשא לכהן תנשא לישראל דהא חזינן דבאשה נאמנת לומר מת בעלה שתנשא ואינה נאמנת לומר טהורה אני כשיש עדי שביה וכן ע"פ בת קול משיאין מש"כ בשבויה כמו שהשיב הרא"ש לגאון בתשו' כלל ל"ב ומשמע התם מדבריו לכאורה דאין להקל בשבויה שום קולא אלא מה שמצינו בה בהדיא קולא בשום מקום בתלמוד לא מקילינן ולא ילפינן מאשה שמת בעלה גם יש לספק אם הא דתנן בזמן שמעידות זו על זו נאמנות הוי דוקא כעין מ"ש שם מעשה בא לפני ר' וכו' ואמר אני ואמי נשבינו בין הגוים יצאתי לשאוב מים דעתי על אמי וכו' כמו שכתב הרא"ש בתשובה הנז' אלמא בעינן שהעד המעיד יהיה תמיד אצלה או דילמא דנחלק ונאמר דדוקא כשהעד הראשון שהיה עמה מעיד שטהור' היא אז שאלינן ליה איך היה אם היה תמיד אצלה היא מותרת לכהן ואם לא היה תמיד אצלה לא אמנם כשמעיד מפי עד ואומר שמעתי מפי פלוני שאמר שטהורה היא יהא מותרת אף על פי שאין אנו יודעים מפי עד שני איך היה אם היה תמיד אצלה העד הראשון או לא כמו שמצינו שחלק הרמב"ם בפרק י"ג מהלכות גירושין באשה שמת בעלה דקאמר כבר הודענו שהעד שאמר שמעתי שמת פלוני וכו' ונפלנו בספק האמור למעלה אם דוקא שם בדיקא ומינסבה די במה שיאמר שמעתי שפ' מת אמנם בשבויה דלא שייך טעם זה לא אמנם כי דייקינן בה שפיר נראה דילפינן מאשה שמת בעלה דאפילו אשה מפי אשה וגם אם העד הב' יאמר שמעתי מפי אחר שהיה עמה שטהורה היא די בזה אף על פי שאין אנו יודעים אם היה העד הא' תמיד אצלה וילפינן שפיר גם בזה מק"ו מאשה שמת בעלה מטעם שבשבויה הקלו אפילו יותר מאשה שמת בעלה וזה שהרי מצינו בשבויה שהיו שם ב' עדים א' מעיד שנטמאת ועד אחד מכחיש אותו ואומר שהיא טהורה אפילו זה שמעיד שהיא טהורה הוא עבד או אשה או שפחה הרי זו מותרת כדאיתא שם בבריתא באוקמתא דרב פפא וכתב מגיד משנה בפרק י"ח מאסורי ביאה דמפשט הגמרא נראה דאפילו בא עד טומאה תחלה ושם בדין המיתה כתב הרמב"ם בפי"ג מה' גירו' באו ב' כאחד זה אומר מת וזה אומר לא מת לא תנשא ואם נשאת תצא ומכ"ש כשבא תחלה אותו שאמר לא מת וכתב המגיד על זה דבשבויה הקלו הרי משמע מזה דבשבויה הקלו יותר מאשה שמת בעלה אף על גב דשם איכא טעמא דדייקא ומינסבא. ומעתה צריכין אנו לתרץ דאם כן למה בשבויה עצמה החמירו שלא תהיה נאמנת יותר מבאשה שאמרה שמת בעלה שהיא נאמנת גם בבת קול כמו שהשיב הרא"ש לגאון אמנם נראה לעניות דעתי לתרץ דאע"ג דבשבויה הקלו היא עצמה אינה נאמנת במחפה על עצמה כדי שלא ייפרשו ממנה אם תאמר טמאה אני והיא בושה לומר כך כדי שלא יאמרו שמדעתה נבעלה לגוי א"נ שאני התם בשבויה שאינה נאמנת על עצמה דאדם נאמן לאסור את עצמו ולא להתיר את עצמו ודוקא באשה שאמרה שמת בעלה נאמנת אפילו על עצמה משום דדייק' ומינסבה גם בבת קול שפי' שהיא טהורה לא ע"פ בת קול זו תנשא דדילמא גוי הוא ואינו נאמן אפילו מסיח לפי תומו לפי סברת הרא"ש וענין זה יתברר בהערה א' שיש בפרק האשה בתרא על הא דתנן משיאין ע"פ בת קול פריך ודילמא צרה הואי וכו' ואיכא למידק למה לא הקשה ודילמא גוי דשכיח טפי מצרה אלא ודאי צריכין אנו לומר דה"ק דמתניתין הוי מל"ת ולא עדות ולכן לא הקשה ודלמא גוי הוא דאפילו היה גוי היה נאמן במל"ת אמנם בצרה אפילו מל"ת /אינה/ אינו נאמנת ולכן פריך ודילמא צרה הואי הן אמת שדין זה לא מצאתי אותו לא בתלמוד ולא בפוסקים אם הה' נשים (הן) [אין] נאמנות אפי' במל"ת. ולכאורה היה משמע מלשון המשנה דנאמנות דלא קאמר אלא אינן מעידות דמשמע עדות אמנם לפי הסברא אינו כן דזיל בתר טעמא למה אינן מעידות לפי ששונאות זו את זו ודעתן לקלקלה א"כ אפילו מל"ת אומרות כן כדי לקלקלה דבשלמא גוי דטעמא דידיה הוא לפי שהוא פסול להעיד כשהוא מל"ת ודאי קושטא דמלתא קאמר אמנם באלו לא ולע"ד כדאי הוא דיוק זה שדקדקתי למה לא הק' ודילמא גוי הוא לחדש דין זה ובפרט להחמיר ולא להקל וגם יש סעד לזה מלשון הר"ם בהלכות גירושין פרק י"ב וז"ל וכן אם בא עד אחד והעיד שמת בעלה אפי' עבד או שפחה או אשה הכל נאמנין להעיד חוץ מה' נשים וכו' אפילו גוי מסיח לפי תומו נאמן ומדלא קאמר ואפילו הה' נשים וגוי מל"ת דסליק מנייהו משמע דס"ל דדוקא הגוי מל"ת הוא נאמן ולא הה' נשים מן הטעם שכתבתי. ואם כן בשביל זה בשבויה אין משיאין על פי בת קול דדילמא גוי הוא ואינו נאמן אפילו מסיח לפי תומו לפי סברת הרא"ש ודוקא התם לא חיישינן לצרה משום הא דתנא דבי רבי ישמעאל בשעת הסכנה וכו' לפי שלצרה ואפילו לכל הה' נשים לא חיישינן לפי שהן מעוטא דמעוטא אמנם בשבויה דאיכא חששא דגוי שאינן מעוטא דמעוטא כמו התם אין משיאין על פי בת קול אף על פי שבשבויה הקילו הן אמת דלסברת הגאון דסבירא ליה בגוי מל"ת בשבויה נאמן נתבטל תרוץ זה ולגאון צריכין אנו לומר דסברת דמשיאין ע"פ בת קול לשבויה דלא מצינו בהדיא לא במשנה ולא בתלמוד שאין משיאין ע"פ ב"ק לשבויה אלא שהרא"ש הולך לפי סברתו דאין להקל בשבויה כמו באשה שמת בעלה דהתם איכא טעמא רבה דדייקא ומינסבה וגם משום עיגונא דאתתא הוי בשעת הסכנה כמ"ש שם התלמוד תנא דבי רבי ישמעאל בשעת הסכנה וכו' אמנם הגאון סובר דבמש"כ בשבויה נקל להשיא ע"פ ב"ק כמו שמקל בשבויה גוי מל"ת שיהא נאמן כמו באשה שמת בעלה במכ"ש וכתב הר"ם אלשקר נראה שנראין ד' הגאון במ"ש שגוי מל"ת נאמן אפילו בשבויה לפי שמצא פוסקים הרבה גדולים כמו הסמ"ג והר"י מטראנה האחרון וגם באור זרוע בשם ר' נתן ז"ל דס"ל כסברת הגאון דאמר בסוף דבריו אף על פי שדחה הרא"ש סברת הגאון בתשובו' לגאון שומעין כ"ש במקום שכל המפרשים והסמ"ג ס"ל כותיה. ונלע"ד דבנ"ד דאשה מפי אשה אפי' שאינה מעידה אלא שמעתי מפי אשה שהיתה עמה שהיא טהורה ואין אנו יודעים אם האשה שהיתה עמה שבויה אם היתה אצלה תמיד ילפינן שפיר מהאשה שמת בעלה כמו שכתבתי למעלה אפילו לפי סברת הרא"ש הוא דהא דפליג הרא"ש לגאון הוא דוקא בגוי מל"ת שהוא פסול כשהוא מעיד בכל המקומות ולכן דוקא בעדות אשה שמת בעלה הקלו משום דדיקא ומינסבא ולא בשבויה אמנם בעדות אשה שהיא כשרה בב' מקומות אמרינן דכמו דבאשה שמת בעלה מעידה אפילו אשה מפי אשה גם בשבויה כמו כן מאחר דאשה מעידה גם אשה מפי אשה נאמנת א"נ הא דפליג הרא"ש לגאון הוי דוקא בגוי המל"ת מפני הראיות שמביא שם בתשו' אמנם בשאר דברים מאחר דבשבויה הקלו ראוי להקל ולומר שאפילו אשה מפי אשה ואפילו שאין אנו יודעים אם הראשונה היתה אצלה תמיד עם החלוק שכתבתי למעלה אף על גב דכתב ת"ה בסימן רל"ט דגוי מל"ת לפחות הוא שוה לאשה אפילו אליבא דרבנן והר"י קולון כתב בסימן ק"כ דאפילו אליבא דרבנן עדיף גוי מל"ת מאשה גם מדברי התוספות דשלהי יבמות משמע דמל"ת טוב עדיף אשה /מאשה/ אפיל' אליבא דרבנן ואם כן כפי זה אי מסיח גוי סובר הרא"ש דלא מהני בשבויה גם באשה מפי אשה יסבור כמו כן והיה אפשר לומר דאפילו לסברת הגאון דמהני גוי מל"ת בשבויה לא מהני אשה מפי אשה אמנם לפי האמת אינו כן דאפילו שנאמר דס"ל לגאון כדברי התוס' וכדברי /הר"י/ קולון ות"ה אפ"ה מאחר שהוא עושה ק"ו דבאסור כרת הקלו כ"ש באסור לאו לענין מל"ת גם ידון מאותו ק"ו בעצמו לענין אשה מפי אשה אם באסור כרת הקלו דמהני אשה מפי אשה כ"ש באסור לאו דשבויה ואפילו לדברי הרא"ש דמחמיר בשבויה בגוי מל"ת יקל אפילו בשבויה דאשה מפי אשה לפי סברתו דהוא סובר דעדות אשה עדיף מגוי מל"ת שהרי מצינו בשבויה דאשה אפילו שפחה מהני ובגוי מסיח סובר הרא"ש דלא מהני ואם איתא שהוא סובר כפוסקים הנז' למעלה היה מן הדין דכמו באשה אפילו שפחה מהני בשבויה כ"ש בגוי מל"ת אלא ודאי דס"ל הרא"ש דעדיף אשה ואפילו שפחה מגוי מל"ת וא"כ זכינו למה שכתבתי דאפילו הרא"ש יודה לגאון דאע"ג דמל"ת לא מהני בשבויה אשה מפי אשה מהני גם מדברי הרמב"ם נראה דס"ל דעדיפא אשה מפי אשה ואפילו שפחה מגוי מל"ת דכתב בפ' י"ב דהלכות גירושין אחר שכתב הכל נאמנין לעדות אשה ואפילו עד מפי עד אשה מפי אשה ואפילו שפחה ואפילו גוי מל"ת דמשמע דגרע גוי מל"ת מכל האמורים למעלה שלא כדברי הפוסקים הנז' לעיל. שם טוב עטיה:
שו"ת ראנ"ח סימן כד
 
שאלה ילמדנו רבינו שטר מתנה שכתוב בזה האופן בפנינו עדים חותמי מטה באה מ' רחל אשת ראובן ואמרה לנו הוו עלי עדים נאמנים וקנו ממני קנין גמור ושלם וכתבו וחתמו בכל לשון של זכות ויפוי כוח ותנו ליד בעלי ראובן להיות בידו וביד באי כחו לראיה מחמת שאנכי מודה בפניכם כבפני ב"ד חשוב וכתקון המשפט ברצון נפשי ובהשלמת דעתי בלי שום אונס ופתוי והסתה כלל אלא בלב שלם ובנפש חפצה ובדעת צלולה ומיושבת איך אנכי נותנת במתנה גמורה וחלוטה מתנת בריא לבעלי הנז' כל כתובתי ונדוניתי מלבד קורטינא אחת חשובה שאנכי מוחלת לבתי מב"ת =מנשים באהל תבורך= ונותנת לה הקורטינא הנז' בתורת ירושה וכל השארית מכל כתובתי ונדוניתי הרני נותנת אותם במתנה גמורה לבעלי ראובן הנז' מעתה ומעכשיו מתנת עלמין דלא למהדר בה משופה ומנוקה מכל מיני ערעורים שבעולם ושלא יוכל שום נוחל ויורש או איש אחר לצפצף פיו כנגד המתנה הנז' כי ברשותי הגמור בלי שום אונס כלל הכל נתתים במתנה גמורה וחלוטה לבעלי ראובן הנז' כי אנכי מרוצה ומפוייסת ממנו פיוס גמור ורצתי וברצון נפשי בדלא אניסנא ליתנם במתנה גמורה וחלוטה לבעלי הנז' ושום אניש /אינש/ לא ימחה בידיה וכך אמרה רחל הנז' לראובן בעלה הנז' טול וזכה זכיה גמורה וחלוטה לכל כתובתי ונדוניתי מעתה ומעכשיו מלבד הקורטינא הנז' שתזכה בה בתי הנז' מב"ת וכל השארית נתונים נתונים המה לך בלי שום אומר ודברים וטענה ותביעה כלל ועקר שבעולם ונשבעה מ' רחל הנז' שבועה חמורה בתורה בפועל ובמעשה בנקיטת חפץ ע"ד המב"ה =המקום ברוך הוא= וע"ד הנ"ב איך היא ברצונה הגמור נתנה המתנה הנז' ושלא תוכל לחזור מדבריה בשום צד ואופן שבעולם ובפסול עדיהם לדעת הרשב"א ז"ל וכח וחומר שטר מתנה זו בכח וחומר וכו' ושלא יפסל וכו'. ונאמנות וכו' וקנינא וכו' היה זה פה ארטא ביום א' ז' לחדש מרחשון שנת השס"ד ליצירה והכל שריר ובריר וקים. עבור זמן מפטירת רחל באו היורשים וטוענים ששטר מתנה זו הוא בטל יען דאיכא למימר נחת רוח עשתה לבעלה ועתה ילמדנו רבינו אי שייך בנדון זה טענת נחת רוח או לא:
 
תשובה דברי הרב המורה לצדקה אינם צריכים חזוק גם כי נסמכה דעתו על דעת הזקן שכבר הורה זקן אשר מפיו אנו חיים מהרי"ק ז"ל כמשפט הזה וערבים עלי דברי הרב המורה אשר תלה הוראתו בטעם זה ולשון קצרה דבר כפי חכמתו ואני ארחיב הדברים כי מתנה זו שתים הנה קוראותיה אשר מתוכן היה נראה לכאורה לשדות נרגא בה הא' מצד תקנת ההשבון הנוהג ברוב המקומות בכל חוקות ומשפטי תקנת הנישואין שכותב הרא"ש זכרו לברכה דאלמוה לתקנה והשני מצד הדין וזה שכפי הנראה לכאורה מדברי מהרי"ק ז"ל בסימן צ' נראה שהוא תולה מתנה כזאת בענין התקנה שכתב החלוק שהוא מחלק בטענת נחת רוח בין כשהאשה מעוברת או שמתה ולא ערערה וכתב עלה ונפקה מינה לדידן שאנו כותבין כשמתה האשה תחזור חצי הנדוניא ליורשיה שאם מתה ולא ערערה וכו' וכתב עלה ומיהו אם יכולה האשה לחוב את יורשיה בכך יתבאר לקמן בסימן צ"ו נראה מפשט דבריו שרוצה לומר שאם תמצא לומר שאין האשה יכולה לחוב את יורשיה בכך אין נפקותא בדבר שבין כך ובין כך המתנה בטלה וכבר ידוע שבדבר אשר נפל הספק אם יכולה האשה לחוב את יורשיה אם לאו שנחלק הרא"ש ז"ל עם חכם אחד שבדורו מסקנת הרא"ש ז"ל שאין האשה יכולה לחוב את יורשיה ונמצא א"כ שאם נתלה הדין הזה בדין האשה יכול' לכוף את יורשיה כיון שמסקנת הדין שאין האשה יכולה לחוב אף כאן אינה יכולה לחוב ואין המתנה מתנה מכח המתנה אם היא בלשון המתנה שנפל בה הספק ומיהו אין דברי הרב נוחין בכך לתלות מתנת האשה מחיים בדין התקנה שהוא מבואר שאף הרא"ש ז"ל שחדש סברא זו שאין ביד האשה לחוב את יורשיה לא אמר אלא כשצותה צואה לאחר מיתה להפקיע ירושת יורשיה אבל כשנתנה מת' מחיים בענין שהיא קיימא סובר הרא"ש ז"ל שהמתנה מתנה ואין התקנה מעכבת בזה וכן מבואר בתשובת הרא"ש והביאה הטור שם שכ' ודאי אם היתה נותנת מעכשיו נכסיה לבעלה בענין שלא היתה יכולה לומר נחת רוח עשיתי לבעלי היתה המתנה קיימת אבל אם נתנה לו מעכשיו ולאחר מיתה אין המתנה כלום ובתשובה אחרת בכלל נ"ז כתב איני זכורני שכתבתי בענין התקנה אלא בענין זה שאם היתה האשה יכולה להפקיע התקנה וליתן כל הנכסים לבעלה לאחר מותה אפשר שזה היה כנגד התקנה אבל מה שמוחלת מעכשיו לבעלה אין דבר זה נוגע בתקנה כלום ומחילתה מחילה וא"כ אם הנפקותא שכותב הרב ז"ל הוא כשנתנה האשה מתנתה מחיים ומתה אחר כך אין לתלות בה דין אם האשה יכולה לחוב את היורשים בכך שכתב הרב ז"ל עלה ומיהו אם יכולה לחוב היא את היורשים בכך אלא אם כן נאמר שהנפקותא שכותב הרב הוא אפילו בנותנת מעכשיו ולאחר מיתה שאם האשה מעוררת היתה המתנה בטלה וכשמתה היתה המתנה קיימת ועל זה כתב ומיהו אם האשה יכולה לחוב את יורשיה וכו' שכשת"ל שאינה יכולה לחוב אין עוד נפקותא כלל או אפשר שאפילו במתנה שניתנה מחיים קאמר עלה ומיהו אם האשה יכולה לחוב וכו' כלומר דנפקותא זו צריך לצרף אליה דין יכולת האשה לחוב את יורשיה אשר יתבאר שם כשהיא מתנה בחיים יכולה לחוב ואיך שיהיה כפי מה שהוא האמת שיכולה לחוב במתנה שנותנת מחיים הנפקותא מבוארת דאיכא נפקותא אם המתנה קיימת מן הדין אם לאו ומעתה יש לנו לדון במתנה זו שאם היא קימת או אם היא בטלה מחמת טענת נחת רוח עשיתי לבעלי. ולכאורה יראה מדברי הרא"ש בכלל ל"ח דכל כה"ג לא שייכא טענת נחת רוח עשיתי לבעלי ששאלתה אשה שמחלה כתובתה ונדונייתה לבעלה מחילה גמורה והיא טוענת שעשתה המחילה מפני שהיה מגזם לה לגרשה או לישא אחרת מפני שאינה יולדת אין זה טענת אונס לבטל המחילה בדין היה עושה לישא אחרת כדי לקיים מצות פריה ורביה וכו' ועוד שאין האונס ידוע שלא מסרה מודעה ולא שייך לומר נחת רוח עשיתי לבעלי אלא כשהבעל מוכר קרקעותיו ושותקת מחמת הרוח /הנחת רוח/ שלא יאמר הבעל עיניך נתת בגרושין ובמיתה אבל אין האשה מוחלת לבעלה זכות שיש לה עליו מחמת נחת רוח דאין כאן איבה אם לא תמחול לו ומחילה גמורה היא וגם בכלל כ' סי' נ' כ' לאה אשת ראובן מחלה לבעלה בשטר מקוים כל מה שקבל על עצמו בשטר כתובה התוס' והמתנה והנדוניא והשאירה לעצמה עקר הכתובה ושלא תפסיד מזונותיה ופרנסתה וכו' והשיב מדין תורה יכולה למחול לבעלה כל שטרי חובות שהחזיק לה תוס' ומתנה ונדוניא ושטר נדוניא וגם לפי תקנת ק"ק טוליטולה יכולה למחול וכו' נראה שכל מתנה שנותנת האשה לבעלה או מוחלת קימת אבל ודאי א"א לומר כן שא"כ דבריו הם הפך הגמרא שתלמוד ערוך הוא בידינו מסקנת הגמרא בסוגית אין לאיש חזקה בנכסי אשתו הא ראיה יש דלא אמרינן הכי אלא בנכסי מלוג אבל בשאר נכסים שנתנה לו יכולה היא לומר נחת רוח עשיתי גם הרא"ש עצמו כתב בתשובה כלל ס"ג ז"ל רחל אשת יעקב נסתלקה ליעקב בעלה מקרקע ידוע שהיה לו בענין שלא יהיה לה שעבוד כתובתה ולא שעבוד שאר שטרות שהיה לה עליו על אותו קרקע הידוע שנסתלקה ממנו ונתנה לו במתנה גמורה שלמה וקיימת מעכשו ולעולם אותו קרקע ובטלה אותו קרקע שנסתלקה ממנו טענת נחת רוח עשיתי לבעלי ושאר כל הטענות המפסידות וכו' והשיב אין חלוק זה מועיל דקי"ל כשמואל דיכולה לו' נחת רוח עשיתי לבעלי כל זמן שלא קבלה עליה אחריות וכו' ואין לך דבר שמבטל טענת נחת רוח אלא א"כ כתבה ללוקח אחריות וכו' נראה שבנתינתה לבעלה את אשר יש לה גם כן שייכא טענת נחת רוח שלא כדברי התשובה האחרת שכותב שלא אמרו טענת נחת רוח אלא במה שמוכר הבעל מנכסיו והאשה מסלקת שעבודה מהם לא במה שהאשה נותנת לבעלה משלה וכן הוא דקדוק דבריו ג"כ בתשובה האחרת שכתב ודאי אם היתה נותנת נכסים לבעלה מעכשיו בענין שאינה יכולה לומר נחת רוח עשיתי לבעלי היתה המתנה קימת וכונת דברי התשובה מבוארת שבא לומר שמתנה שנותנת האשה מחיים אין התקנה מעכבת בה לאפוקי מתנה שנותנת לאחר מיתה שאינה קימת מצד התקנה והטיל תנאי במתנה זו שתהיה בענין שאינה יכולה לומר נחת רוח עשיתי לבעלי כגון בדרכים שנתבארו בתלמוד שמסלקת טענת נחת רוח כגון אחריות או כתבה לראשון וכיוצא בהם ומשמע בהדיא שמן הסתם יכולה לומר נחת רוח עשיתי לבעלי גם כן במתנה שנותנת האשה לבעל אלא נראה שלא אמר הרא"ש ולא שייך טענת נחת רוח אלא כשמוכר קרקעותיו וכו' אלא כלפי מחילת שעבוד שאף על פי שכשהבעל נותן נכסיו והאשה מסלקת שעבודה אמרינן טענת נחת רוח וכו' אף על פי שאינו אלא מחילה וסלוק שעבוד לא בכל מחילה וסלוק שעבוד אמרינן כן אלא דוקא כשהבעל נותן נכסיו והיא מסלקת שעבודה אבל כשהיא מסלקת שעבודה מעל הבעל כגון מחילה לא אבל במכירה ונתינה לבעל איזה דבר כגון ההיא דאין לאיש חזקה בנכסי אשתו דדייקינן מינה הא ראיה יש דין אחר להם ועקרן של דברים למי שיעמוד על דברי חלוקי הראשונים והמה בכתובים כך הוא מתנת האשה לבעל דברים קיימים בלשון נתינה ומכירה שאינם נכסי מלוג לא מהניא כלל ובכיוצא בזה אין לאיש ראיה בנכסי אשתו וזה אליבא דכ"ע ותלמוד ערוך הוא בידינו בסוגית אין לאיש חזקה בנכסי אשתו וכו'. ומחילה בעיקר כתובה ותוספת ג"כ לכ"ע קיימת ואין אומרים בזה נחת רוח וגם זה תלמוד ערוך הוא בפ' נערה בסוגית מוחלת כתובתה או מוכרת כתובתה ובנכסי צאן ברזל הקיימים או בלתי קיימים יש בהם דעות ולדעת הראב"ד כפי מה שכותב הרב המגיד מחילה מועלת בהם ואין כן דעת הרמב"ם כפי מה שכותב הרב המגיד ולפי סברא זו נמצא חלוק הרמב"ם עם הרא"ש שכותב שמחילה מועלת בנכסי צאן ברזל אלא שמהרי"ק ז"ל גמגם בזה וכותב שיש לדון בדברי הרב המגיד במה שכותב שהרמב"ם לא יודה בדינו של הראב"ד שאפשר שהרמב"ם לא אמר אלא בנותנת ומוכרת אבל במחילה מודה ונמצא לפי זה שאין מחלוקת בין הרמב"ם והרא"ש וזה בהכחשת סברת הרב המגיד בדעת הרמב"ם: ואיברא שיש להשוות סברת הרמב"ם עם דעת הרא"ש אפילו לפי סברת הרב המגיד וזה שיש כאן סברא אחרת שיש חלוק בנכסי צאן ברזל בין הקיימים ובין הבלתי קיימים דאף החולקים עם הראב"ד בדין המחילה שמפריז על המדה לומר דמהניא אף בנצ"ב הקיימים וסבירא להו דלא מהניא בבלתי קיימים מודים דמהניא. ומעתה יש לומר דע"כ לא אמר הרב המגיד שאין כן דעת הרמב"ם דמחילתה מועלת אלא בנצ"ב הקיימים דאאנהו /דאהנהו/ מיירו דאמר עלייהו שלדעת הראב"ד ז"ל מחילתה תועלת /מועלת/ כמפורש בדבריו בהדיא ואאנהו /ואהנהו/ דוקא אמר שאין כן דעת הרמב"ם אבל בנצ"ב בבלתי קימים סובר הרב המגיד שאף להרמב"ם מועלת כמו שמועלת בעקר כתובה. והאי דנקט הרמב"ם בפי"ז מוחלת כתובתה אף לפי מה שהוא אינו קורא כתובה אלא לעקר כתובה משום דרצה לאשמעינן דמוחלת עיקר כתובתה מוחלת כל שאר תנאי כתובתה ומעתה דברי הרא"ש גם כן יתבארו בנצ"ב הבלתי קיימים ודברי הרמב"ם והרא"ש עולים בקנה אחד אף לדעת הרב המגיד. הכלל העולה שאף שמצד התקנה אין מקום לבטל אפילו לנוהגים בתקנת הנישואין תקנת הרא"ש בכל חקותיה ובכל משפטיה שכתב הרא"ש ז"ל עלה שאין בכח האשה לחוב ליורשיה כיון שמתנה זו לא היתה לאחר מיתה אלא מתנה מחיים מ"מ מצד הדין היה מקום לבטלה מחמת טענת נחת רוח עשיתי ובפרט בדברים הקיימים שעליה בא השאלה דומיא דקורטינא א' שהוציאה מן הכלל והורישה ליורשיה ועליהם היא שאלת השואל שבהם שייכא ירושת היורשים כפי התקנה לא במה שאינו בעין כמו שכתוב בנוסח התקנה וכפי מנהג רוב המקומות וכיון שהמתנה הוא דדברים /בדברים/ הקיימים אף על פי שכלל בה גם עקר כתובה שהמתנה בה קיימת מ"מ בדברים הקימים נראה שהמתנה בטלה לגמרי אליבא דכ"ע כיון שהיתה בלשון מתנה אעפ"י שבמה שהוציא מן הכלל בא לשון מחילה שאמר חוץ מן הקורטינא א' שמוחלת ונותנת ליורשים וכו' מ"מ כל מתנת הבעל לא באה אלא בלשון מתנה דלכ"ע לא מהניא ולא נשאר מקום לקיום מתנה זו אלא מצד הטעם שכתב מהרי"ק ז"ל שלא אמרו אלא דיכולה אשה לומר נחת רוח וכו' כל שעמדה היא עצמה וטענה כן אבל אם מתה ולא חזרה בה אנן לא טענינן כן ליורשים אבל מן הסתם מעמידין מתנתה קיימת וכפי חלוק זה תוסיף תת כחה גם טענת השבועה שנשבעה שהמתנה היתה ברצונה ושלא לערער עליה ויש דוגמתה בדיני הבעל במוכר לאשה דטוען אח"כ דלגלויי זוזי הוא דעבד שכתבו מן הפוסקים דהיינו בטוען כן בפירוש אבל בלאו הכי לא אבל מ"מ חדוש הוא שחדש הרב בדין זה ולא אשתמט שום אחד מהפוסקים חדשים גם ישנים דכתבו ואע"פ דלא משכחת נפקותא במתה תחתיו אלא בנוהגין עם תקנה אבל על פי הדין כל שמתה תחתיו הבעל יורשה ואין נפקותה בדבר א"כ מזה הטעם עצמו איתרע חזקת הדקדוק מדברי הרמב"ם ממה שכתב חוזרת וכו' דנקט חוזרת דבכה"ג הי' הנפקותא על הרוב במתה תחתיו דאין נפקותא כפי הדין והרמב"ם לא דבר אלא כפי הדין ועוד שיש לדוחה לדחות דקדוק דברי הרב וקל להבין ולא עוד אלא שסתם ד' הרשב"א ז"ל שכ' בתשובה שהביא מהרי"ק ז"ל בסי' צ"א נראה חלוק בזה שכתב על האשה שמכרה כתובתה ונדונייתה לאחרים ואח"כ מחלה אותו לבעל שמחילתה מחילה ואין אומרים בכיוצא בזה נחת רוח עשתה לבעל והא ודאי מן הסתם לא מיירי בצווחת שאין רצונה במתנת הבעל אלא בזכות הקונה אלא ודאי במעמדת מתנתה לבעל וטעמא משום דיותר היא רוצה במתנת הבעל מזכות האחרים הא לאו הכי כגון לגבי יורשים אפילו בבלתי מעוררת דומיא דהאי מציאות אמרינן נחת רוח עשתה לבעלה אלא שבשביל שאנו מדמין לא נעשה מעשה להוציא מיד הבעל בדבר שכבר הורה זקן ואין לנו אלא לשית לב לדעתו ונמצא בעל זה זוכה במה שבידו מכח דברי הרב ז"ל ומכח דברי הרב המשיב שנסמכה דעתו על דעת זקן וגם אני בעניי נגרר אחריהם מעפר דל.
 
אליהו ן' חיים:
שו"ת ראנ"ח סימן כה
 
שאלה אשה אחת מחלה לבעלה כל נכסי שטר כתובתה נדוניא ותוספת וכתובה חוץ מקורטינא אחת שהניחה לבתה בשטר כתוב וחתום אחר זמן פטירתה באו היורשים וטוענים שמתנה זו בטלה מצד הסכמה אחת שנמצאת בעיר החי' ז"ל בהיות שיש חרם קדום שלא יוכל שום אדם לפתות את אשתו למחול את נדונייתה ובהיות שלא נכתב ונחתם בספר החרם ההוא כמעט שנשכח זכרו וקצת יחידים נכשלים בחרם ההוא על כן נתקבצו כולנו חכמי ראשי מנהיגי כל הקהלות יצ"ו הבאים על החתום במעמד והסכמנו עתה מחדש הסכמה גמורה בחרם חמור וגמור ובקנס נח"ש בעה"ז ובעה"ב שלא יורשה שום יחיד מכל הקהלות יצ"ו לבקש מאשתו שתמחול לו נדוניית שהכניסה לו מבית אביה ואמה ואחיה בשום אופן שבעולם ואפילו אם תעשה האשה הדבר הזה מרצונה בלי שום אונס או פתי' מבעלה למחול נדונייתה או למכרה לבעלה או לאחרים לא תועיל אותה המתנה או המכירה כלום כלל ועקר בין אם תתנה במתנת בריא בחיים חייתה בין אם תתנה במתנת שכיב מרע סמוך למיתתה לא תועיל אותה המתנה או המכירה כלל ועיקר ואנחנו ב"ד ח"מ הפקענו אותה המתנה או המכירה בהפקעה גמורה והחלטית בין אם יהיה לאשה זרע מהבעל ההוא בין אם לא יהיה לה זרע ממנו בשום אופן שבעולם לא תורשה האשה למכור או למחול נדונייתה לבעל וכ"ש לאחרים רק יתחייב הבעל עכ"פ להחזיר השני שלישים מהנדוניא שהכניסה לו אשתו ליורשי האשה אם תפטר האשה ההיא בלתי זרע ממנו ואם תניח זרע ממנו יירש הזרע ההוא כל נדונייתה כמו שהוא הסכמת הק"ק יצ"ו ועל מנת כן נותן האב או האם והאחים או כל אדם שיהיה הנדונייא שלו שלא תורשה האשה לשנות כלל ממה שהוא ההסכמה בין הקהלות יצ"ו ואפילו אם תרצה האשה להקדיש נדונייתה סמוך למיתתה לא תועיל ההקדש ההוא כלל ועקר מלבד אם תפטר האשה בלתי זרע אז תהיה לה כח להקדיש מהב' שלישים שחייב להחזיר הבעל ליורש האשה כמו אלף ות"ק לבנים מעלה מטה בעד ס"ת א' לכפרת נפשה וכן אם לא תניחם בעד ספר תורה רק תצוה מחמת מיתה שיתנו אלף ות"ק לבנים הנזכרים למצוה אחרת כגון לתלמוד תורה או לחברת גמילות חסדים או ליתומה או לחלקם לעניים בזו תהיה לה כח ורשות לעשותו מאחר שהוא דבר של מצוה לזכות נפשה אבל באופן אחר אין לה כח לתת או למכור כלל לשום אדם שבעולם ואפילו לבעל ואפילו להרבות ולמעט בין יורשיה לא תהיה לה כח ורשות רק כל יורשיה ירשו נדונייתה שוה בשוה ותחזור הירושה ליורשי האשה עכ"פ. וכן בכלל החרם והתקנה הזאת שהאשה שתכניס נדוניא לבעלה משלה ומממונה שזכתה בו מירושה או ממקום אחר אחר שתנשא לבעלה לא תוכל למחול או למכור נדונייתה לשום אדם ואפילו לבעל רק תחזור הנדונייא ליורשיה רק אם תרצה להקדיש ממנה בעד ספר תורה או ליתומה או בכל דבר של מצוה אפי' יותר מאלף ות"ק לבנים או להרבות ולמעט בין יורשיה תהיה הרשות בידה הואיל והנדונייא ההיא הכניסה אותה לבעל משלה ומממונה: וכן קודם הכנסתה לחופה תוכל להתנות עם בעלה על ענין נדונייתה כל מין תנאי שתרצה האשה אמנם אחר שנשאת על סתם כפי מנהג הק"ק יצ"ו אז לא תורשה לשנות מכל הנז'. וליותר חזוק להסכמה הזאת סדרנו שמכאן ואילך לכתוב בכל שטר כתובה תנאי זה שיתחייב הבעל להחזיר השני שלישים ליורשי האשה על כל פנים שעל מנת כן נותן הנדונייא מי שנותנה ושלא תהיה רשות לאשה לשנות מהסכמה הזאת ע"כ ואמנם אפילו אם לא יכתב תנאי זה בשטר הכתובה יהיה נחשב מכח התקנה הזאת כאלו נכתב ממש וכן כל הכתובות שנכתבו לשעבר יהיה כאלו נכתב בהם התנאי הזה וכל זה בא ה' בשבת שני ימים לחדש אייר שנת השמ"ז ליצירה פה עיר ארטה והכל שריר וברור וקיים הצעיר שבתי בכ"ר ברוך ז"ל מסכים כל הנזכר לעיל. הצעיר דוד קלעי מסכים כל הנ"ל ע"כ נסח ההסכמה ומכח ההסכמה הזאת באים היורשים לומר שאין ממש במחילת האשה. והבעל טוען שזאת ההסכמה בטלוה וחזרו בה מצד שלשה טענות האחת כי כל הסכמה הנעשית בעיר ארטה מנהג המקום שיתקבצו כל ראשי מנהיגי הק"ק כדי לעשות ההסכמה ההיא וגם שיחתמו כולם בהסכמה ההיא וגם שיכריזוה בכל הק"ק ואחר שזאת ההסכמה לא נחתמה מכל החכמים והמנהיגים אלא שנים בלבד ודאי שאותה הסכמה לא קבלוה ובטלוה. טענה ב' שכל הסכמות העיר יש בכל קהל וקהל פנקס שכתוב בה ההסכמה ההיא וזאת ההסכמה לא נמצא אלא בפנקס א' מקהל א' ודאי שלא קבלוה ובטלוה. טענה ג' שזה כמו ח' שנים אשה אלמנה בעת פטירתה צותה שיקח כל אחד מהקהלות אלף לבנים ולקחום ובהסכמה אמר שלא תוכל לתת יותר מאלף ות"ק לבנים נראה ודאי שההסכמה ההיא בטלוה ולא קבלוה ועתה ילמדנו רבינו אם יש כח מצד ההסכמה הזאת לבטל מחילת זו או אם טענות הבעל הם טענות:
 
תשובה הנה ההסכמה החדשה יש עמה כל צרכה שהסכימו שלא תוכל האשה בשום צד ואופן להעביר נחלת יורשיה וליתן אותה לבעלה בין על ידי פתוי בין ברצונה ושאם נתנה לא תועיל אלא שיש לספק בה אם כל דתקון היה כעין תקנת הרא"ש בתקנת הנישואין שלא תהיה כח באשה להפקיע ירושת יורשיה לאחר מיתתה אבל מתנה שתתן האשה לחול בחיים חייתה לא בטלו כחה בזה כמו שכתב הרא"ש בתקנת הנישואין ודאי אם היתה נותנת מעכשיו נכסים לבעלה בענין שלא היתה יכולה לומר נחת רוח עשיתי לבעלי היתה המתנה קיימת אבל אם נתנה מעכשיו ולאחר מיתה אין מתנתה כלום ואפשר לומר דמתקני תקנה זו גם כן כעין דהך תקנה תקנו שלא היה פשוט במקום ההוא דינו של הרא"ש זה בענין התקנה ותקנו הענין בפירוש להוציא עצמם מן הספק או אפשר שהם הפריזו במדת תקנתם יותר לתקן כן אפילו במתנה שתתן האשה מעכשיו ולשון התקנה שכתוב בין במתנת בריא בין במתנת שכיב מרע סתמו נראה שכיון לב' מיני המתנות מתנת שכיב מרע דהוי לאחר מיתה ומתנה דהויא לחול לשעתה דעל זה משתמשים תמיד בלשון זה ולאחרים נמי משכחת לה שנותנת נדונייתה לאחרים שיזכו בה אם ימות בעלה או יגרשה וכי האי גוונא מהניא כפי תקנת הרא"ש והם הכריזו כח תקנתם אף בכיוצא בזה. ומה שכתוב גם כן מתנת בריא מחיים חייתה מוכיח זה שאם לא היתה הכונה אלא לומר בין אם תתן המתנה ההיא בבריאותה בין סמוך למיתתה ולעולם אינה נותנת אלא שיזכה מקבל המתנה לאחר מיתה לא מקריא בהכי מתנת בריא ולא היה צריך לומר גם כן מתנת בריא בחיים חייתה וכל עצמם דמתקני תקנה נראה שכוונו לאלומי כח יורשים בכל עוז ותעצומות ואם סוף סוף יכולה לתת המתנה מחיים מה הועילו בתקנתם אבל בתקנת הרא"ש שאין בה כל כך יפוי כח יורשים אין לטעון כן אלא דאעקרא דדינא פרכא שהסכמה זו מציאותה מסופקת כיון שלא נחתמה מחכמי מנהיגי כל הקהלות והאמת שכפי מה שבא בתחלת דברי השואל נראה שכפי מנהגם תנאי קיום הסכמותיהם הוא שיהיו חתומים בה כל המנהיגים אבל כל שאינה חתומה מיד כל המנהיגים ההסכמה ההיא אינה הסכמה אף על פי שנעשת בהסכמת כולם ואף על פי שלא חזרו בה ואם הדבר כן ההסכמה ההיא ודאי בטלה כיון שכן מנהגם בתנאי הסכמותיהם אבל מתוך שכתוב אחר כך בטענות הבעל נרא' דלאו חסרון החתימה מבטל ההסכמה אלא דחסרון החתימה מוכיח דלא נגמרה הסכמת כל הקהלות בתקנה ההוא ואף על פי שנועדו נוסדו יחד עליה מתחלה והסכימו מכל מקום אחר שלא נחתמה אין גמר דין בהסכמה ההיא ואמרינן שנמלכו עליה וחזרו בה ולא באה לידי גמר וכל זה מדלא חתמו עליה כי אם החותמים ההם אין לנו לומר שאותם שלא חתמו גם כן היו מוסכמים בה ואעפ"י שכתבו מה /בה/ בהסכמה נתקבצנו כלנו ועיקרא דהאי מלתא ההיא דאמרינן בכתובות אמר רבי זירא ג' שישבו לקיים את השטר ומת א' מהם צריך לכתוב במותב תלתא כחדא הוינא וחד ליתוהי אמר רב נחמן בר יצחק ואי כתב ביה שטרא דנא נפיק לקדמנא בי דינא תו לא צריך ופריך דלמא ב"ד חצוף וכו' ומסיק ואמר לנו רבנא אשי וכו' וכתוב בתוספות וחר /וחד/ ליתוהי וכו' פי' צריך לכתוב וחד ליתוהי כיון שכתוב בו במותב תלתא אבל אם לא כתב וחד ליתוהי כשר תדע דהאמר ואי כתב ביה בי דינא תו לא צריך והיינו בדלא כתב וחד ליתוהי מדפריך עלה ודלמא ב"ד חצוף הוא וכו' ובכונת דברי התוס' יש לומר דברים מתחלפים והכלל העולה דחששא דתלמודא היה שלא חתמו כל המקיימים שלא יטעו לומר שלא היה המעשה אלא על ידי החותמים לבדם וכל שיש בו משמעות שהיו המקיימים יותר כגון שכתבו במותב תלתא או בי דינא לא חיישינן ואף על פי שלא חתמו בו כי אם שנים שהשנים אומרים שהיו במותב תלתא כשנעשה המעשה ונאמנים הם בכך ומעתה אף אנו נאמר בנדון זה דודאי כיון שמבואר מתוך דבריהם שההסכמה נעשתה על ידי כולם אף על פי שלא חתמו כי אם ב' סגי בהני לברור העשיית ההסכמה שנעשת על ידי כולם ואף על פי שכתבו כולנו הבאים על החתום לא גרע בהכי דה"נ נראה לגבי השטר דאפילו כתבו בו בי דינא דחתימין לתתא לא גרע בהכי אלא שכבר כתבנו דלענין זה לא מספקינן שההסכ' נעשת מתחלת' בהסכמת כולם וגם השואל נראה דמודה בזה דאף על גב דבההיא דשטר חושש התלמוד לכתחלה לכתוב וחד ליתוהי אף על גב דכתב במותב תלתא וכו' משום דחיישי' דבתחלה היה דעתם לרבות וכתבו כן ואחר כך לא נזדמן להם היינו דוקא גבי שטר דאפשר דנכתבה האשרתא קודם מעשה ולמחזי כשקרא לא חיישינן כדמסיק תלמודא אבל בכתיבת הסכמה זו שאינה כתובה אלא אחר ההסכמה ואינם כתובין /כותבין/ כלל קודם שיועדו על ההסכמה לדעת את אשר יעשו לא שייך לומר שכתבו כן מפני שהיו חושבים שיועדו ואחר כך חזרו בהם ולא נועדו כענין שכת' הרא"ש ז"ל בתשובה על שטר שליחות גט שעשה ר' יונה שכתב בו ויות' על זה ר' יונה מינה עוד שליח בעדו בגט הזה לסופר הנז' הכותבו בענין שיתנהו בעדים לר' שלמה זה וכו' וכת' שם הרא"ש שאין לתלות בחזרה כיון ששטר השליחות אין כותבין אותו אלא אחר גמר המעשה ולא היה כותב מה שכבר חזר ממנו באופן שאין לחוש כאן שמעולם לא נתקבצו ונועדו על הסכמה זו אלא שחשבו להתועד: אבל מכל מקום עדין יש לחוש שאחר כך נמלכו מדלא חתמו כי אם השנים דבשלמא לגבי שטר אם כבר נתקיים בג' אין חשש להמלכה שאח"כ אין עכוב בדבר כשחתמו ב' אבל בענין ההסכמה שנמלכו אחר כך ובטלוה נראה שמבוטלת בכך אם באנו לחוש להמלכה ומדלא חתמו אלא שנים אין עוד ראיה למציאות ההסכמה מהב' אלא שאף זו יש ללמוד מתוך דברי הרא"ש והתוספות שכ' שטוב לכתוב וחד ליתוהי ואף על גב דכתב במותב תלתא שלא יאמרו לא לשם ב"ד כתבו אלא שהי' בדעתם לרבות ולא נזדמן להם אלא שנים שחתמו ועשאוהו בשנים ומ"מ מסיק דאם לא כתב וחד ליתוהי לא מעכב ולא חיישינן שמתחלה חשבו לרבות ואחר כך לא נזדמן להם ואף אנו נאמר דלא חיישינן שמתחלה חשבו כולם לעשות ולגמור ההסכמה ואחר כך חזרו בה אלא שכל זה איננו שוה והוא משנה שאינה צריכה אם מנהג המקום תמיד בהסכמותיהם לחתום כל המסכימים איש לא נעדר וכל שלא נעשת כמו הסכמה זו חתימת השנים לא תוסיף תת כחה. וכי תימא כלך לדרך אחרת שההסכמה הזאת נכתבה ונחתמה מכל המסכימים כדרך כל ההסכמות וההסכמה הנמצא' כתוב' בחתימת השנים לבד לא נכתבה אלא לעדות על ההסכמה שהוסכמה כבר ואף על גב דלא נכתבה בלשון עדות אלא בלשון הסכמה אין להקפיד בכך וכההי' דאמרי' בפרק השולח לגבי פרוסבול והדיינין חותמין למטה או העדים לא שנא כתוב בלשון דיינים וחתמו עדים ל"ש כתוב בלשון עדים וחתמו דיינים כפי א' מהפירושים א"א לומר כן כיון שהחותמים כ' פ' מסכים פ' מסכים. ועוד שכבר כותב הרב המשיב נר"ו שא' מהב' הוא נוגע בעדותו ומן הטעם הזה אפשר דלא מהני מה שכתבנו לעיל שחתימת השנים תועיל כג' שישבו לקיים את השטר ומת א' מהם שהשטר מתקיים בחתימת השנים אלא שיש לדון על נגיעה זו כמו שעוד נבאר בע"ה. הטענה האחרת שאומר השואל שלא נמצא כי אם בפנקס א' לבדו הם דברים תלויים באמדן הדעת בעלמא וגם אנשי המקום יכירו וידעו בוריו של דבר כמנהג כתיבת ההסכמות בפנקסים: הטענה האחרת שזה כמו ח' שנים נעשה מעשה שאשה אלמנה בעת פטירתה צותה שיקח כל אחד מהקהלות אלף לבנים ולקחום וזאת הוראה שההסכמה ההיא לא קימוה. אם כפי מה שנזכר בהסכמה וכמעשה שהיה אין המעשה כנגד ההסכמה כי המעשה לתת בכל קהל אלף לבני' אינה יוצא מכלל ההסכמה כיון שהאשה ההיא היתה אלמנה שמכנסת לו משלה ומממונה והאלמנה יכולה לתת לכל דבר מצוה כפי רצונה כמו שכתוב בהסכמה אם לא שתאמר שהאשה הנותנת משלה ומממונה שהוציאו בהסכמה מן הכלל שיכולה לתת משלה לדבר מצוה הוא דוקא באשה שהממון מתחלתו נפל לה בירושה אבל כשניתן לה בתחלה מאביה או מאמה ואחיה אעפ"י שנתאלמנה ותנתן לבעל אחר עדין ההסכמה הראשונה עומדת במקומה שאין לתת אפילו לדבר מצוה יותר מאלף ות"ק לבנים ואין החלוק הזה כדי לחלק. וכל מה שכתבנו הוא כשבאנו לדון על זה מכח ההסכמה החדשה שהסכימו אח"כ אבל מ"מ בכלל דבריהם הגידו שהיתה שם הסכמה אחרת מלפנים ושכחו וחזרו ויסדוה שכתבו בהיות שהיתה הסכמה אחרת קודם ששום איש לא יוכל לפתות את אשתו וכו' והחרם ההוא כפי הנראה נעשה בחומרות בכל חוקות החרם וכל משפטיה וההסכמות הכוללות בהסכמה כלם אלא שלא נכתב בספר זכרון למען יעמוד ימים רבים ולא ישכח שבזמן כתובה זו לא בטל החרם וההסכמה אלא שגרם שכחתם והחותמים בהסכמה זו הרי הם שנים משום עדים ונהי דאם היינו באים על זה משום עדות דהשתא לא היתה כאן עדות שהאחד כבר מת והשני נוגע בעדותו כמו שכותב הרב המשיב מ"מ כשבאנו עליה מכח חתימתם יש כאן עדות ב' עדים דכל כיוצא בזה ודאי החתומים האלה אכולה מילתא קמסהדי וכמעט הוא עקר ושרש ההסכמה החדשה והעד המת הרי חתימתו מתקימת והעד הנוגע אעפ"י שעתה הוא נוגע כיון שבזמן החתימה לא היה נוגע האשה מתקימת על שעבר דומיא דהיה נוגע בעדותו עד שלא נעשה חתנו ונעשה חתנו וקצת מן המפרשים פירשו שראו אותו חתום בידו קודם שנעשה חתנו וקצתם פירשו אפילו אין עדים ואעפ"י דהתם בשטר ומטעם דעדים החתומים בשטר כמי שנחקרה עדותם בב"ד והכא חתימה הסכמה בעלמא אין לחלק בענין כלל בכך וניכרין דברי אמת: אלא שהסכמה הקדומה אין עמה כל צרכה אשר יספיק לבטל מתנת הבעל הזה שכתבו שההסכמה היתה שלא לפתות האיש את אשתו ונראה שלא אסרו אלא כדי שלא לפתות אבל אם תעשה האשה הדבר מרצונה לא היה בכלל החרם וגם לא פירשו בה שאם עשה כן שלא יועילו מעשיו: ואעפ"י שההסכמה החדשה פירשו שלא יעשה כן לא ע"י פתוי ולא ברצון ושאם עשתה לא יועילו מעשיה לא שהיה בהסכמת הראשונה כך וחזרו ויסדוה אלא שבהסכמה זו רצו להוסיף. וכ"ת אפילו לא פירשו בחרם הראשון שאם עברה ועשתה כן לא תועיל המתנה ההוא מה בכך הא כיון שהיה הסכמה בדבר שלא תוכל לעשות כן אם עברה ועשתה אין במעשיה כלום דכל מלתא דאמר רחמנא לא תעביד אי עבדא לא מהני כדאית' בתמורה אין זה מספיק לפי מה שהתבאר בדברי הראשונים דבכה"ג לא אמרינן מילתא דאמר רחמנא לא תעביד דהתוס' שם הקשו וא"ת לימא אדם שנשבע שלא לגרש וכו' וי"ל דלא אמרינן הכי באסור שהוא בדא /בדה/ ודוקא באסור שהוא ממילא אבל כאן הוא בדא ונראה ודאי שה"ה והוא הטעם בחרם שהוחרם ע"י הצבור האסור והרא"ש ג"כ כתב בתשובה שבחרמות צבור לא אמרינן כל מלתא דאמר רחמנא לא תעביד וכו' משום שיותר ע"י התרה אלא שמ"מ במרדכי בשבועות אמר שאם אדם נשבע שלא ימכור דבר אחד ועבר ומכר המקח בטל מטעמא דאמר' דכל מלתא דאמר רחמנא לא תעביד וכו' וכן כתוב בתשובות מהר"י וייל. סוף דבר הסכמות אלה גם את הראשונה גם את השניה אין בהן ברור מספיק כדי להוציא מיד הבעל ולבטל מתנתו אלא שמחמת החרם עדין צריך לברר שספקו לחומרא וכמו שכתב הרשב"א בסימן תקצ"א ז"ל ולענין מה ששאלת אחר שהיה הדבר מסופק אם להתר אם לאסור עד שיתברר לכם הדבר מפי בקי הדבר אסור לשתות מיינו מחמת החרם אם לאו הזאת ספקא דאורייתא אם לאו. תשובה דע כי זאת ספקא דאורייתא הוא דאסור לעבור על החרם דבר תורה כי בכל המקומות הרגילו לומר וכו' ואעפ"י שכ"ז אינו ענין לנדון שלנו כלל להוציא הממון מיד הבעל שלא אמר הרשב"א מה שאמר אלא ענין אסור שהלכו בספקו להחמיר לענין אסור' אבל מפני ספק חרם לא מפקינן ממונא מיד המוחזק בו דמשום ספק אסור' לא מפקינן ממונא מיד המוחזק בו וכן הן דברי הרשב"א עצמו בסימן תרנ"ו וז"ל ואעפ"י שזה ספק הקדש אין אומרים בזה ספקא דאסורא לחומרא חדא וכו' ועוד דבין בהקדש עניים בין בהקדש בדק הבית אינו הקדש כל שהוא ספק בתחלתו אם חל אם לאו ויש חזקת ספק ממון כנגדו אמרינן אוקי ממונא בחזקת מריה דאמרינן פ' מי שמת הקדיש כל נכסיו וכו' וסלקא בתיקו ותיקו דהתם לקולא כן כתב הרמב"ם ז"ל ואפילו לדברי מי שפוסק התם לחומרא מסתברא דהכא לקולא דהתם הוא שההקדש הקדש בודאי אלא שאנו מסופקים לכשיעמוד אם חוזר בו אם לאו אבל כאן דמסופק אם חל ההקדש כלל מספקא אין מוציאין ממון מיד בעליו וכן כתב הריב"ש ז"ל בסימן ק"ס ז"ל ועל מה שאמרתי שהנכסים בחזקת היורש ועל ההקדש להביא ראיה וכו' אני הבאתי ראיה מהרמב"ם ז"ל דאפילו בהקדש דאיכא אסורא וגם דאמירה לגבוה כמסירתו להדיוט כשהדבר ספק נאמר שהנכסים בחזקתן וכו' וכיוצא בזה כתבו אחרים מן הפוסקים גם כן. מעתה כ"ש שיש לנו לומר בנדון שלנו כן שמפני ספק אם החרימו על כה"ג אם לאו שאין לנו להוציא מיד הבעל שהוא יורש מדין תורה והנכסים בידו אע"פ שחזקתו מכח ירושה כבר הופקעה על ידי התקנה ואינו בא לזכות אלא מכח המתנה שנתנה לו אשתו ומספקינן בה אם המתנה מתנה אם לאו מכח התקנה שתקנו שלא תוכל האשה לתת מתנה וכיוצא בזה אפשר דלא חשיבה חזקת הבעל חזקת יורש וכן בכמדומה לזה כתב הרא"ש ז"ל בתשובות תקנת הנשואין מכל מקום כל טצדקי דאית לן למעבד להעמיד נחל' דאורית' עבדינן וכיוצא לזה כתב מהרי"ק בשם הרשב"ץ ז"ל בסימן קי"ח וז"ל מקומות שיש להם תקנה שאם תמות האשה בחיי בעלה יחזיר מקצת הכתובה ליורשיה אם אותו מקצת רצת' האשה למוחלו לבעלה והוציא הבעל שטר מחילה מזה היא קיימא דכל טצדקי שאנו יכולי' לעשות כדי להעמיד הנחלה במקומה אנו עושים מכל מקום לענין אסורא לחוש הבעל לעצמו שלא להכניס עצמו על הספק בספקא דאורייתא כדברי הרשב"א ז"ל ואין חלוק כלל בין כשהספק במציאות החרם אם הי' שם חרם אם לאו או שהיה ידוע שיש חרם במציאות אלא שיש ספק בדבר מהדברים אם הוא בכלל החרם אם לאו והכל הולך אל מקום א' וזה פשוט ומה שחלק הרשב"א ז"ל לדעת המחמירים בבעיא דהקדיש כל נכסיו ועמד דהתם הוא שההקדש הקדש בודאי אלא שאנו מסופקים לכשיעמוד אם חוזר אם לאו אבל כאן דמסופק אם חל ההקדש כלל מספק' אין מוציאין ממון מיד המוחזק מנין /ענין/ אחר וחלוק אחר הוא לגמרי. דכשההקדש הוא הקדש בודאי ואנו מסופקים לכשיעמוד אם חוזר אם לאו הוה ליה כהלויתני ואיני יודע אם פרעתיך שהוא חייב אבל כשאנו מסופקים אם חל ההקדש ה"ל כאלו איני יודע אם הלויתני ואין כל זה ענין כלל לנדון שלנו מכל מקום כל זה לענין בעל בעצמו לחוש לעצמו לספק אסורא אבל אם הוא אינו חושש להחמיר בעצמו מספקא לא מחזקינן ליה לעובר על חרם כמו שכתב הרב הפוסק נר"ו וזה מבואר בעצמו:
 
הכלל העולה כי הרב הפוסק נר"ו דבריו וכל הוראותיו אינם צריכים חזוק ומה גם עתה במקום שמצודתו פרושה אשר עמד שם ובקי בהם ובתקנותיהם ובמנהגיהם וכפי מה שהורה הסכמה זו אף על פי שהחתימה ניתנה על ידי חתימת שני החכמים אין מחזיקין אותה כמו שאר ההסכמות המוחזקות בעיר אחר שאינה חתומה מיד כל החכמים וגם אינה כתובה בפנקסי הקהלות כמנהג הקבוע הנהוג ביניהם בהסכמות המקום ההוא הכוללות ואפשר שגם חכמים החותמים בטלוה אפי' לגבי קהלותיהם מחמת שראו שלא הסכימו עמהם שאר הקהלות ואף אם הם לא בטלוה מכל מקום אין כחם יפה לגבי שאר הקהלות ואם האשה והבעל מבני שאר הקהלות אין להם עסק בהסכמה הזאת ואף אם האשה מבנות הקהלות המסכימות והבעל מבני שאר הקהלות אפשר דאין הולכים בזה אחר הבעל כדאמרינן בפר' נערה בההיא דאנשי גליל ואנשי יאודה דאיתא התם ההיא בת מחוזא דהות נסיבא לנהרדעא אתו לקמיה דרב נחמן שמע' לקלא דבת מחוזא היא א"ל בבל וכל פרוודהא נהוג כרב אמרו ליה והא לנהרדעא נסיבא אמר להו נהרדעא וכל פרוודהא נהוג כשמואל. מעפר דל.
 
אליהו ן' חיים:
שו"ת ראנ"ח סימן כו
 
שאלה לאה שמיאנה בפני ב"ד של שלש' והביאה עדים שהיא קטנה וזה נסח כתב המיאון שנתנו לה בג' בשבת בי"ז בתמוז שנת השל"ז למנין שאנו מנין פה עיר שיאו מיאנה לאה בת יעקב בפנינו ואמרה זקנתי אם אבי הטעני וקדשני ואני קטנה ליצחק בן יעקב והשתא גליתי דעתי קדמיכון דלא צבינא ביה ולא קאימנא עמיה ובדקנ' לאה דא ואיתברר לנא בעדים כשרים דעדיין היא קטנה וכתבנא וחתמנא ויהיבנא לה להיות לה לראיה ולזכות שתהיה רשאית להנשא לכל מי שתרצה כדת משה וישראל.
 
יוסף בן אברהם דיין: יוסף בן אברהם דיין: יעקב בן יצחק דיין: ע"כ נוסח המיאון:
 
ויצחק המקדש אומר שהמיאון אינו מיאון מכמה טעמים.
 
א' שמקבלי העדות אינם יודעים דיני קבלת /עדות מפני/ היותם עמי הארץ ובפרט שניהם אינם יודעים לא לכתוב ולא לקרות אשר הוא הפך הדין כמו שכתב מהרי"ק ז"ל הלכות עדות סימן כ"ח וז"ל קבלת עדות צריך ג' מומחים יודעים הלכות כשר ופסול זהירין בקבלתן לכוין עדות כל אחד כדתנן הוי זהיר בדבריך שמא מתוכם ילמדו לשקר וכל המקבל עדות ואינו ראוי לדון כאלו קבל עדות שקר ואינו ראוי לדון ע"פ אות' השטר.
 
ב' היותם הדיינים עמי הארץ כנזכר לא חקרו ולא דרשו העדי' כאשר הדין נותן שהרי העד הא' שאלוהו קודם לכן אם יודע בקטנותה והשיב שהוא יודע שבזמן הנגף היתה הנערה מוטלת בעריסה ונראה לי שהיתה כמו בת שנה וחצי ומזמן הנגף ועד עתה הוא קרוב לעשר שנים ונמצא שהיא קטנה וכבר שנינו במשנת זה בורר כיצד בוסקין את העדים מכניסים אותם ומאיימים עליהם ומוציאין כל א' בחוץ ומשיירים את הגדול שבהם ואומרי' לו היאך אתה יודע שזה חייב לזה גם מודיעין כח עדות שקר ובשת המעיד בה בעה"ז ובעה"ב. ולענין חקירה ודרישה הוא שאמרו שאין דיני ממונות צריכין חקירה ודרישה כדי שלא תנעול דלת בפני הנלוין כאשר כתב הטור /חו"מ/ סימן ל' וכתב עליו שם מהרי"ק ז"ל ומשמע מהכא דדיני גטין וקידושין ודיני אשה לאוסרה על בעלה צריך דרישה וחקירה דלא שייך בהו טעמא דשלא תנעול דלת והאריך שם קצת וכתב סוף דבריו ומכל מקום אף על פי שלא נבדקו בדרישה וחקירה צריכה גט מפני הלעז וכן בכל דבר של גיטין וקידושין דאזלינן לחומרא להצריך גט וכן בנדון דידן יש להחמיר להצריך גט שהדיינים האלו לא חקרו ולא דרשו רק שכתבו ואתברר לנא בעדים כשרים דעדיין היא קטנה והנה העד הא' העיד שמצא כתוב בחומשו שנולדה בתו בשנת ככה ואחר הפסח של השנה הנז' נולדה לאה הממאנת הנז' ולא בדקוהו אם זוכר אותו כמו שכת' מהרי"ק בשלחן ערוך הלכות עדות סימן כ"ח ז"ל אפילו אינו זוכר העדות אלא מתוך כתב שכשמסרוהו לו כתבו בפנקסו לזכרון דברים ושכח הדבר ואינו זוכר אלא מתוך הכתב יכול להעיד והוא שאחר שראה הכתב נזכר לדבר כל שכן שזה העיד קודם היותו בקוסטנטינה איך נולדה שנה א' נוסף ממה שכתוב בחומשו ובבואו פה וראה חומשו העיד כפי שכתוב בחומשו זאת ועוד אחרת שהראה חומשו אשר כתוב החומש ההוא אחר עדות זה ב' שנים ושאלנו לו איך העדת שחומש זה לא היה בעולם באותו הזמן והשיב שקוד' כתבו בספר אחר ונתישן וחזר וכתב אותו בחומש זה אמרנו לו להביא אותו החומש הראשון והשיב שנאבד. וכבר כתב הרמב"ם בהלכות אישות פ' ב' וז"ל כל השנים האמורות בבן ובבת ובערכין בכל מקום אינם לא שני לבנה ולא שני חמה אלא שנים של סדר העבור שהם פשוטות ומעוברות על פי ב"ד כמו שהם קובעים אותו כמו שביארנו בהלכות קדוש החדש ובאותם השנים מונים לכל דברי הדת וכתב עוד שם אין סומכין על הנשים במנין השנים ולא על הקרובים אלא על פי ב' אנשים כשרים להעיד: וכתב עליו הרב המגיד אין סומכין וכו' זה נלמד מהסוגיא שבפ' האומר בקידושין דמשמע מינה דעדות בעינן ויתבאר בסמוך שאפי' האב אינו נאמן לכל דבר עכ"ל הרי שלמדנו מתוך דברי הרב המגיד דעדות בעינן ונראה דכי היכי דבעינן עדות כשרים להעיד הכי נמי בעינן כל מילי דעדות כעין עדות גמורה דמאי שנא מאחר שכבר הוכיח הגמ' דעדות בעינן כל מיני דשייכי בעדות בעינן ובודאי לגבי עדות בעינן שיעידו העדים מה שראו או שידעו הם בעצמם לא מה ששמעו מפי אחרים שכן כתוב בנמוקי יוסף פ' חזקת הבתים ב' שמעידים ששמעו מפי עדים לאו כלום הוא אבל כשהם ג' הם ב"ד ודומה לפסק דין תפשוט /ופשוט/ הכא שאותם העדים ששמעו שלאה נולדה כמו שנה וחצי קודם הנגף אין בעדותו ממש וכן אותו שמעיד מפי כתבו ולא שאלוהו אם זוכר ולא נמסר לנו אותו העדות לא אמר כלום והרי לאה זו כאילו אין שום עדות על שנותיה ונמצא שהיא בספק קטנה או נערה ומטילין אותה לחומרא ואינה יכולה למאן ותהיה מקודשת מספק כ"ש שנמצאו בה שערות ככתוב למטה ואפילו אם נבדקה ולא נמצאו לה סימנים אכתי ספק גדולה היא דדילמא נשרו וכדכתב הרשב"א ז"ל.
 
ג' שהעד הא' מהם הוא רשע על שהוליך את חברו בערכאות במשא ומתן שהיה ביניהם וכמו שכתב מהרי"ק ז"ל הלכות דיינים סימן כ"ו וז"ל אסור לדון בפני גוים ובערכאות שלהם אפילו בדין שדנין כדיני ישראל ואפילו נתרצו ב' בעלי דינין לדון בפניהם וכל הבא לדון בפניהם הרי זה רשע וכאלו חרף וגידף והרים יד בתורת משה רבינו ע"ה עכ"ל וזה הוסיף על חטאתו פשע שעבר על התקנה של הקהל וזה נוסח התקנה מוסכם מכולם הקטנים עם הגדולים לא יוכל שום אחד בר איש הדרים פה ג"יאו או הבאים להתעורר עמנו שיהיה לו דין ודברים עם חברו ישראל שלא יוליכהו בערכאות אלא יוליכהו לפני מנהיגי הקהל אשר פה ש"יאו וכל זה קבלנו עלינו בכוח הקללות והאלות הכתובות בספר תורת משה רבינו ע"ה בגזירת נח"ש שיהיה נכשל כל מי שיעבור על דבר א' מכל הכתוב לעיל ע"כ נוסח ההסכמה וכראותו כי בערכאות אינו יכול להוציא כונתו מן הכח אל הפועל נתפייס לעמוד בדין תורה ומנו ב' יחידים לדיינים זה בורר לו אחד וזה בורר לו אחד ונשבעו שניהם בנקיטת חפץ לדעת המקום ברוך הוא ולדעת הנשבעים באמת בבטול כל מיני מודעות לגמור ולקיים כל מה שיפסקו הדיינים והדיינים הנז' פסקו מה שפסקו כפי יד הטובה עליהם ובראותו זה שלא פסקו כרצונו וחפצו חזר לקלקולו הראשון והוליך חברו הנז' בערכאות כבתחלה ככלב שב על קיאו ונפסק הדין על פי הערכאות וכראותם הקהל את רוע לבבו הכריזוהו למוחרם ומנודה אז הלך ושם אחד מגדולי הארץ תוגר והכה לאחד מנכבדי ארץ פעם בחוץ פעם בפנים עד שהוצרך המוכה לפזר מעות עם המכה כדי לפייסו וכל זה היה בשביל שאמר לו והוכיחו לעמוד בדין תורה עם חברו עבור ימים הוסיף על חטאתו פשע והוליך את גיסו בערכאות ובקש ממנו לתת לו חלק ונחלה מנכסי חמיו וזה כפי נמוסיהם וכבר כתב הרמב"ם ז"ל הלכות עדות פרק י' וז"ל הרשעים פסולים להעיד מן התורה שנאמר אל תשת ידך עם רשע להיות עד חמס מפי השמועה למדו אל תשת ידך עד אפילו עד כשר שיודע בחברו שהוא רשע ואין הדיינים מכירים רשעו אסור לו להעיד עמו אף על פי שהוא אמת מפני שמצטרף עמו ונמצא זה הכשר השית ידו עם הרשע עד שנתקבלה עדותו איזהו רשע כל שעבר עבירה שחייבין עליה מלקות זהו רשע ופסול להעיד שהרי התורה קראה למחוייבי מלקות רשע שנאמר והיה אם בן הכות הרשע ואין צריך לומר למחוייבי ב"ד שהוא פסול שנאמר אשר הוא רשע למות עבר עבירה שחייבין עליה מלקות מן התורה הרי זה פסול מן התורה ואם היה החיוב שבה מדבריהם הרי זה פסול מדבריהם כל שכן שעבר על התקנה כנז' ועל השבועה שקבל לקיים גזירת הדיינים ולא קיימו כנז' וכבר כתב מהרי"ק ז"ל הלכות עדות ל"ד וז"ל העובר על השבועה אחד שבועת שוא ואחד שבועת שקר של ממון ובטו' הרי זה פסול בעדות ואפילו עבר על החרם שהחרימו הקהל: ד' היות המקדש בעיר והביאו העדים שלא בפני המקדש שעדות' אינו עדות שמה שפסק מהרי"ק ז"ל סי' א' הלכות עדות ז"ל אין מקבלין עדות שלא בפני בעל דין אלא בתובע שמביא עדים על תביעתו והמביא עדים לפטור עצמו מקבלין עכ"ל דוקא בממון שאין צריך דרישה וחקירה אבל בדבר חמור כזה שצריך דרישה וחקירה אין מקבלין וכ"ש בהמצאו המקדש בעיר וצועק ואומר כל מי שירצה להעיד יעיד בפני ואלו שהעידו עדים זוממין הם. ה' יש מי שמעיד שקראוהו קודם קבלת עדות זה להיות עד א' ממקבלי העדות וכתבו כתב המיאון וכתבו בו שהעידו עדים כשרים שהיא קטנה אז אמר להם אנה העדים השיבו כבר יש עדים שמעידים בזה ותחתום והיה כראותו ככה סלק עצמו מלחתום. ו' שיש עדים כשרים בעלי תורה מעידים שראו בזרועותיה שערות שחורות פעם ופעמים ושלש ואעפ"י שכתב הרמב"ם ז"ל פרק ב' מהלכות אישות שנים שערות אלו צריכות שיהיו במקום העדות כבר כתב המגיד ז"ל שדעת הרמב"ן והרשב"א ושאר המפרשים דבאצבעות נמי הוו סי' ובודאי דלחומרא נקטינן ושיעורם הוא להחמיר של' למאן משיהיו כדי לקרוץ ולאחוז אות' בצפורן כמו שאמרו הפוסקים ז"ל כ"ש וכ"ש שהעדים הנז' מעידים שראו בזרועותיה שערות שחורות גדולים וקטנים אין מספר. ז' שחתימת שני הדיינים יוסף בן אברהם שנרא' ששניהם כא' ולו חכמו ישכילו זאת לכתוב כל א' שם זקנו ומשפחתו הורו בזה הם בעצמם שהם עמי הארץ כ"ש שזה ברור היותם עמי הארץ דרבנן:
 
ח' שהמקדש צועק ואומר שמעולם לא עלתה על לב ארוסתו לאה המקודשת למאן רק ששמו בפיה קרובותיה למאן ובפרט זקנתה שאמרה לה פעם ופעמיים ושלש שאם לא תמאן להוציאה מירושתה שהרי אין ליתומה על מה שתסמוך רק מה שתורישנה זקנתה הנזכרת ועל זה צועק המקדש שיטילו חרם ברבים ונדוי שיעיד כל אחד ואחד מה שיודע בענין זה:
 
תשובה לא נפלאת היא מלפני כל יודעי דת ודין אשר גבלו ראשונים אשר מעולם אנשי השם וגם אחרי כן להרחיק את המאון הרחקה יתירה מיראתם פן יעשה המאון לפני אנשים בלתי בקיאים בדיני המאון ויהיה המאון שלא כראוי כי רבו כמו רבו הדברים הנתלין בו וכ"ש כשודאי נעשה המאון ע"י אנשים בלתי בקיאים לפי דברי השואל שיש לחוש שלא לסמוך אפילו על הדבר אשר כבר עשוהו וכמו שכתב הר"ן ז"ל בתשובה על מעשה הב"ד אשר נעשה בפני דיינים אשר היה נראה מתוך כתבם שלא היו בקיאים בטיב גיטין וקדושין וז"ל ודאי יש לחוש לכמה פסולין שאפשר להזדמן בגט ואני לא אתיר אשה על פי מעשה הב"ד בזה שהיאך אסמוך על בני אדם שאין יודעין בטיב גיטין מפני שהם אומרים שנתברר הדבר להם שכל עניני גירושין נעשו כהוגן ובתקון חז"ל להתיר אשה העומדת בחזקת אסור ואנחנו היודעים שאינם כדיים /כדאים/ שיהיו הענינים הצריכים בגט מתבררין על ידם ע"כ גם הרא"ש ז"ל כתב בתשובה אין לאסור אשה על בעלה אלא כשתתקבל העדות בפני גדולי ישראל הבקיאים בדרישה וחקירה ומבואר בדברי הרא"ש ז"ל בסנהדרין דבכל ג' דיינין בעינן לכל הפחות חד דגמיר וסביר ובפרט כשת"ל דבאותו עדות בעינן דרישה וחקירה קבלתו בפני הדיוטות לאו כלום הוא כמו שכתב הרשב"א ז"ל בתשובה וכ"ש כשנודע לנו שהיו העדיות שלא כמשפט העדות מצד כמה חששות אשר אפשר לחוש להן במקום אסור ערוה ולא אאריך בכל הפרטים רק בדרך כלל במה שהוא עקר בנדון זה ובכל כיוצא בו ואומר שנראה ודאי דלהא מלתא בעינן עדות גמורה וכמו שכתב הרמב"ם ז"ל אין סומכין בעדות השנים ע"פ נשים או קרובים אלא ע"פ עדות שני עדים כשרים בעדות גמורה בעינן וכל שאין העדות במשפט נשאר הענין בספק אם הגיעה לכלל שנותיה או לאו כיון שהיא בפרק שיש להסתפק בה ומחמרינן בה ואפילו נבדקה על ידי נאמנין על הבדיקה ולא מצאו לה שערות חיישינן שמא נשרו וכדכתב הרשב"א בתשובה על אשה שנסתפקו במנין שנותיה ונתקדשה ונבדקה ולא נמצאו לה סימנין אפשר שגם בזו אנו חוששין שמא נשרו אלא שיש להתישב בזה לפי שיש לומר בזה ב' ספקות ספק הגיעה לכלל שנותיה ספק לא הגיעה ואם תמצי לומר הגיעה ספק הביאה סימנין ונשרו ספק לא הביאה וכל ספק ספקא אפילו בשל תורה לקולא ואפילו הכי איני רואה בזה להקל כי יש עוד להתישב בדבר ע"כ.
 
אלא שיש לגמגם בזה שלפי הנראה קטנה זו לא בא עליה הארוס אחר זמן ספק שנותיה וכל שלא נבעלה נראה דלא בעינן עדות גמורה כיון שאפילו כשתמצי לומר דגדולה היא אין קדושיה אלא מדרבנן וכמו שכתב מהר"ם ז"ל בתשובה וזה לשונו וששאלתם על יתומה קטנה שנתקדשה אם יכולה למאן מי סמכינן אעדות נשים שהיא בת י"א ולא נכנסה לי"ב ודאי סמכינן כיון שלא בעל ואפילו היתה גדולה אין כאן אלא קדושין דרבנן הימנוה רבנן בדרבנן:
 
ואיברא שיש לדקדק בדברי מהר"ם אלה מסוגיא דפרק בא סימן דכל הנבדקות נבדקות על פי נשים ובשטת הרב ז"ל בסוגיא ולקמן נפרש ב"ה מכל מקום נקטינן מיהא לפי דבריו דהיכא דלא בעל לא בעינן עדות גמורה. ומעתה כ"ש אם נבדקה על ידי נאמנים ולא מצאו לה סימנין שיש להקל בה דכל שלא נבעלה לא חיישינן לנשרו ואפילו באה לכלל שנותיה וכדמסקינן בהדיא בפרק יוצא דופן אמר רב דימי מנהרדעא הלכתא חוששין שמא נשרו והני מילי דקדיש תוך זמן ובעל לאחר זמן אבל מעיקרא לא וכל שכן כשהדבר ספק אם הגיעה לכלל שנותיה שאין לנו לחוש בזו ודברי הרשב"א אינם ענין לנדון זה כלל דהרשב"א ז"ל לא אמרה אלא בספק קטנה שנתקדש' בזמן הספק ההוא דאם תמצי לומר שהיא גדולה הויא מקודשת גמורה אפילו בלא בעל אחר כך מכח אותם קדושין שקבלה בזמן הספק ומספקא יש להחמיר בה ואפילו בספק ספקא וכמו שהרב ז"ל מספק אבל בקטנה שנתקדשה בקטנותה ולא בעל אחר כך בזמן הספק דלא הוו קדושיה אלא מדרבנן אין מקום כלל להחמיר מפני חשש שמא נשרו: וכן הם דברי הרמב"ן ז"ל שכתב בשמו הרב המגיד ז"ל קטנה שלא נודעה שהגיעה לכלל שנותיה והביאה סימנין לא מצינו בגמרא דינה מפורש. וי"א שמטילין אותה לחומרא כדין כל שאר הספקות נראה דעד כאן לא מספקא ליה אלא מפני שהביאה סימנין אבל כל שלא הביאה סימנין לא מספקינן בה והיינו אי משום דלא בעל וכל שלא בעל לא חיישינן לנשרו ואפי' נודע בודאי שבאה לכלל שנים ואי משום דכיון שלא נודעו שנותיה הוה ליה ספק ספקא והולכין בו להקל ובפרט כל שלא בעל לא חיישינן לנשרו:
 
ומיהו אם לא נבדקה כלל בזה יש לספק משום דכל שבאה לכלל שנותיה ודאי חיישינן שמא הביאה והך חששא חיישינן לה אפילו בשלא בעל כמו שנראה מתוך הסוגיא דפרק יוצא דופן ופרק בא סימן דאפילו לא בדקו אמרינן חזקה הביאה סימנין. ולכאורה מיירי אפילו בשלא בעל וכמו שנראה מדברי המפרשים שם וכן נראין דברי כל הפוסקים. אלא שמדברי הרמב"ם ז"ל היה נראה לכאורה דאף חששא זו לא חייש לה אלא דוקא כשבעל שכתב פרק י"א מהלכות גירושין וזה לשונו עד מתי הבת ממאנת כל זמן שהיא קטנה וכו' במה דברים אמורים בשלא בא עליה הבעל אחר שנעשת בת י"ב שנים ויום אחד אבל אם הגיעה לזמן הזה ונבעלה הואיל והבעילה קונה מן התורה כמו שבארנו הרי זו אינה ממאנת ואינה צריכה בדיקה למאון שחזקתה שהביאה סימנין הרי שנבדקה ולא מצאו לה סימנים הואיל ונבעלה אחר שהגיעה לזמן הראוי לסימנין הרי זו חוששין לה שמא הביאה ונשרו לפיכך צריכה גט מספק וכו'. ואין נראה כל כך לומר שאין כונת הרב ז"ל במה שאמר ואינה צריכה בדיקה למאון אלא לומר שאין צורך לטרוח ולבדוק משום דאפילו בדקו ולא מצאו חיישינן לנשרו וכדמסיים עלה אלא פשט לשונו נראה שהוא אומר שאינה צריכה בדיקה למאון ובשלא בדקו מסתמא מחזקינן לה בחזקת הביאה סימנין ואף על פי כן נראה שאינו חושש לזה אלא בשנבעלה אבל לא נבעלה לא וכן נראה שהבין ממנו הרב המגיד ז"ל וכתב שזה אינו שמסוף לשונו יש להביא ראיה דאפילו לא בעל בעיא בדיקה שכתב שם קטנה שלא מיאנה והגדילה ואף על פי שלא בעלה, בעלה משנעשתה בת י"ב שנים וי"א הרי זו אינה ממאנת שהרי הגדילה וצריכה גט מדברי סופרים שהרי לא בא עליה אחר שהגיעה לשני נערות עד שנחוש לה שמא הביאה סימנין ותהיה ספק מקודשת משמע דמיירי שלא ידענו אם הביאה סימנין או לא מדכתב עד שנחוש שמא הביאה סימנין ואף על פי כן הוא אומר שצריכה גט מדברי סופרים אין זה הכרח שלעולם יש לומר שהרב ז"ל לא מיירי אלא בקטנה שהגדילה ויש לה עכשו סימנין לפנינו אלא שלא ידענו אם הביאתן בזמן הבעילה ואומר הרב ז"ל שלא נבעלה עד שנחוש שמא הביאה סימנין אזמן הבעילה ותהיה ספק מקודשת אבל מכל מקום צריכה גט מדברי סופרים כיון שיש לה סימנין בפנינו עכשו ולא מאנה עדין. וכן נראה שמפרש הרב המגיד זכרו לברכה אבל לעולם אימא לך שאם מיאנה ולא נבדקה כשמאנה לא חיישינן שמא הביאה סימנין כל שלא בעל וכבר היה אפשר לפרש הסוגיות ולכוונן על פי כוונה זו אלא שנראה לעניות דעתי דוחק לומר שהרב ז"ל חלוק בזה עם שאר הפוסקים:
 
ונראה יותר לפרש כדפי' לעיל אי נמי יש לומר שמה שכתב הרב ז"ל ואינה צריכה בדיקה למאון שחזקתה שהביא' סימנין לאו אנבעלה דסליק מינה קאי אלא אכל מאון דעלמא קאמר סתמא שאינה צריכה בדיקה למאון. וקצת יש לדקדק כן מלשונו שכתב ואינה צריכה בדיקה למאון שלא היה לו לומר אלא ואינה צריכה בדיקה וממילא משמע דאמאון דלעיל קאי אבל לכך האריך לומר ואינה צריכה בדיקה למאון משום דהשתא קאי על כל מאון בעלמא בין נבעלה בין לא נבעלה ואחר כך כתב דין אחר פרטי בנבעלה אם בדקו ולא מצאו דחוששין שמא נשרו והוא דקדוק מה שחזר עוד הרב לומר הואיל ונבעלה בזמן הראוי לסימנין שלא היה צריך לזה דעלה אנו דנין אלא מפני שהדין הקודם היה כולל אף בשלא נבעלה הוצרך הרב זכרו לברכה לומר כאן הואיל ונבעלה. ומכל מקום כל שנבדקה אלא שאין עדות גמורה על הבדיקה בזה יש לדון ואעפ"י שחקירה זו כמעט משנה שאינה צריכה בזמן הזה דאין לסמוך על הבדיקה כמו שכתבו קצת מן הפוסקים וכמו שנבאר לקמן ב"ה וכ"ש לפי מה שבא בדברי השואל שיש עדים שראו בה שערות הרבה מ"מ כדי לעמוד על עקרן של דברים בענין העדיות וכדי שיתפרשו דברי מהר"ם ז"ל שכתב בעדות השנים אציעה הסוגיא שבפרק בא סימן שבאה בדיני הבדיקה ואפרש אותה ע"פ סברות הפוס' וממנה נעמוד על עקרן של דברים אמרינן התם ת"ר כל הנבדקות נבדקות ע"פ נשים וכן היה ר' אליעזר מוסר לאשתו ור' ישמעאל מוסר לאמו ר' יהודה אומר לפני הפרק ולאחר הפרק נשים בודקות אותן תוך הפרק אין נשים בודקות ר"ש אומר אף (לאחר) [תוך] הפרק (אין) נשים בודקות ונאמנת אשה להחמיר ולא להקל כיצד אשה נאמנת לומר קטנה היא ולא תחלוץ גדולה היא ולא תמאן אבל אינה נאמנת לומר קטנה היא ותמאן גדולה היא ותחלוץ עכ"ל הבריי' ובגמרא קאמר עלה דלפני הפרק נשים בודקות אותה לר' יהודה דאי משתכח לאחר הפרק שומא נינהו ולאחר הפרק נשים בודקות אותה משום דרבא דחזקה הביאה סימנין אבל תוך הפרק אין נשים בודקות אותה משום דסבירא ליה לרבי יהודה תוך הפרק כלאחר הפרק הלכך אין נשים נאמנות להחזיקה גדולה כיון דליכא השתא חזקה דרבא ור"ש אומר אף תוך הפרק (אין) נשים בודקות אותה קסבר תוך הפרק כלפני הפרק ונאמנת אשה להחמיר ולא להקל אי בעית אימא רבי יהודה ואתוך הפרק ואי בעית אימא רבי שמעון ולאחר הפרק ולית ליה חזקה דרבא עד כאן סוגית הגמרא. ויש מן הפוסקים שפסקו כתנא קמא דסבר דנשים נאמנות בין להקל בין להחמיר ודלא כרבי יהודה ורבי שמעון דסבירא להו דאין אשה נאמנת להקל אלא להחמיר וזו נראית סברת הרמב"ם ז"ל כמו שכתב עליו הרב המגיד ז"ל וכתב שזו שטת הרמב"ן והרשב"א ז"ל גם כן אבל הרי"ף ז"ל והרא"ש ז"ל והסמ"ג ורבינו ירוחם ומהר"ם ז"ל בתשובה ושאר פוסקי הלכות נראה שהם פוסקים דאין אשה נאמנת להקל אלא להחמיר. מיהו לאחר הפרק פוסקים שהיא נאמנת אפילו להקל לומר גדולה היא ותחלוץ משום חזקה דרבא דאמר דמבת י"ב שנים וי"א חזקה הביאה סימנין ודלא כרבי שמעון זולתי רבינו חננאל שהוא מחמיר לפסוק כרבי שמעון שלאחר הפרק נמי אין נשים נאמנות דלית ליה חזקה דרבא וכן יראה הרואה דברי הרי"ף ז"ל והרא"ש ז"ל מפורשים בענין זה שכתבו דלאחר הפרק נשים בודקות משום חזקה דרבא וכן נראים לי דברי הטור ז"ל /אה"ע/ בסימן קנ"א שכתב ואפילו נשים נאמנות לומר שהביאה סימנין אחר י"ב דאפילו תימא דהאי לישנא קאי על לענין חליצה דקאמר לעיל מינה דמשמע מפשט לשון ואפילו נשים נאמנות דמשמע דלהקל קאמר מכל מקום לא אמרה הטור ז"ל אלא משום דהבדיקה אחר י"ב דאית לן חזקה דרבא וכן מה שכתב /טור אה"ע/ בסימן קס"ט והיא נבדקת על פי נשים היינו משום דמיירי אחר שנת י"ב וזה שלא כדברי מי שסובר שדברי הרא"ש והטור והרי"ף והרמב"ם דברים אחדים מכל מקום לפי דברי הרא"ש והטור וכל הנמשכים בשטה זו נראה דאין נשים נאמנות לאחר הפרק אלא כשהן מעידות שהביאה סימנין ותחלוץ משום דחזקה דרבא מסייעת עדותן אבל כשהן מעידות שלא הביאה סימנין שאין ענין לזה לחזקה דרבא ואדרבא עדותן נגד החזקה אין ללמוד מדבריהם שהן נאמנות אלא אין נאמנות אי משום דהלכה כרבי יהודה ואי משום דאף תנא קמא אפשר שמודה בזו וכמו שנבאר ב"ה. ומה שכתבו הרי"ף והרא"ש ז"ל הילכך כל הנבדקות נבדקות על פי נשים בין לחליצה בין למאון את"ל דבין למאון דקאמר היינו לומר קטנה היא ותמאן יתבאר באר היטב מתוך מה שנכתוב לקמן ב"ה ונמצא יצא לנו מזה דעדות גמורה בעינן. מיהו צריך לחקור על סוגיא זו דמשמע מינה דלרבי יהודה ולרבי שמעון מיהא אין נשים נאמנות להקל אי מיירי דוקא בבעל ומשום דהוי ספק דאורייתא או אי מיירי אפילו בלא בעל ואפילו הכי סבירא להו לרבי יהודה ולרבי שמעון דאין אשה נאמנת להקל לומר קטנה היא ותמאן ולכאורה נראה דמיירי בבעל ומשום הכי ס"ל לרבי יהודה ולרבי שמעון שאין נשים נאמנות לומר קטנה היא ותמאן משום דהוי ספקא דאורייתא וכן נראה מדברי רש"י ז"ל שם שכתב ולאחר הפרק אי אמרינן איתנהו מהימנן וחלצן דהא אורחא הוה ליה למהוי לה ואי אמרן ליתנהו לא מהימנן דחיישינן שמא נשרו הלכך אנשים לא סמכינן ופשיטא דחששא דשמא נשרו לא חיישינן לה אלא כשבעל וכדמסקינן פרק יוצא דופן ואם כן משמע דמלתיה דרבי יהודה בבעל מיירי וכן נראה מתוך דברי התוס' גם כן שכתבו וז"ל וא"ת מאי קאמר דנאמנת אשה לומר גדולה היא שלא תמאן ומה צריך לנאמנותה וכו' וי"ל דנפקא מינה שאם בדקו אנשים ולא מצאו אפילו הכי לא תמאן ואי לאו נשים הוה ממאנה שפיר דאפי' למאן דאמר חיישינן שמא נשרו היינו דוקא לאחר הפרק וכו'. ויש לדקדק דמאי קשיא להו ממ"ד חיישינן שמא נשרו הא מסקנא בגמרא דלא חיישינן שמא נשרו אלא כשבעל והיל"ל דהכא מיירי כשלא בעל ומשום הכי אי לאו נשים הוה ממאנה והשתא דאיכא נשים לא תמאן. והי' אפשר לדחות שהתוספות רצו לפרש הבריתא אפילו למאן דאמר דחיישינן שמא נשרו אפילו כשלא בעל אבל אה"נ דלרב דימי דלא חייש לנשרו אלא כשבעל יש לחלק שפיר דהכא מיירי בלא בעל ומשום הכי אי לאו נשים הוה ממאנה שפיר אלא שא"כ צ"ל דאיכא מ"ד חוששין שמא נשרו אף בשלא בעל ורב דימי דמסיק חוששין שמא נשרו והוא שבעל לאו היינו סברת מ"ד חוששין שמא נשרו דאיהו אפילו בלא בעל חייש ואין נראה כן מדברי רש"י ז"ל שם אלא דמאן דחייש לשמא נשרו לא חייש אלא כשבעל ורב דימי מסיק כמאן דאמר חוששין שמא נשרו שכתב בקס"ד דגמרא שם דבעי למימר דפלוגתא דחוששין ואין חוששין לחליצה אבל למאון חיישינן שמא נשרו וקנאה בביאה משמע דחוששין דאמרינן הכא מיירי בדאיכא ביאה וא"כ אפילו למ"ד חוששין שמא נשרו כיון דלא בעל שפיר הוה ממאנת ע"י אנשים אלא ודאי נראה דסברת התוס' דהך בריתא מיירי בבעל ולפיכך אין לומר דאי לאו נשים הוה ממאנת אלא משום דהוי תוך הפרק ומה שהוקשה להם לתוס' דכיון דלר' יהודה אפילו תוך הפרק דליכא חזקה ולר"ש אע"ג דלית ליה חזקה חיישינן חזקה דרבא למאי אהניא ואמרו כשבדקו ולא מצאו וכגון שבעל דחיישינן שמא נשרו דוקא אחר הפרק וכיון דברייתא מיירי בבעל היה אפשר להם לומר דחזקה דרבא בשלא בעל דלא חיישינן אלא לאחר הפרק ור' יהודה ור"ש הכא דוקא כשבעל י"ל דאה"נ שיש לתרץ כן את"ל דמילתיה דרבא בשלא בעל אלא שהתוס' רצו לתרץ אפילו בשת"ל דמלתיה דרבא בבעל א"נ אין נראה להם לחלק בכך לפי מסקנת הגמרא פרק יוצא דופן אפילו בשת"ל דמלתיה דרבא מיירי בלא בעל ועוד נאריך בזה ב"ה. מיהו בדברי התוס' קשיא לי שכתבו גבי בשלמא לפני הפרק דאי משתכחי לאחר הפרק שומא נינהו שהדין עם רש"י שפי' שומא נינהו ולא תחלוץ דאין לפ' שומא נינהו ותמאן דהא קתני סיפא דאינה נאמנת לומר קטנה היא ותמאן והשתא למה להו הא טעמא תיפוק לי' דאפילו אמרה דלפני הפרק באו מ"מ לא ממאנה דחיישינן שמא הביאה אחרים ונשרו וכדכתב רש"י גבי לאחר הפרק דאפילו אמר' לא הביאה לא ממאנה דחיישינן שמא נשרו ופשיטא שאין לומר דלא חיישי' שמא נשרו אלא כי ליכא שערות כלל אבל כי איכא שערות לא חיישינן שמא היו אחרות ג"כ ונשרו דאם איתא דנשרו כלהו הוו נשרי דלא מצינו סברא זו כלל וא"כ למה להו לתוס' לומר דהדין עמו מצד טעם זה תפוק ליה דלא שייך כלל לומר לענין מאון מהאי טעמא גופיה שאמר רש"י ז"ל עצמו לאחר הפרק ואם היינו אומרים שהתוס' ז"ל מפרשי הברייתא בלא בעל הוה ניחא דלא שייך תו טעמא דנשרו ואין הכרח לומר דשומא נינהו ולא תחלוץ קאמר ולא דשומא נינהו ותמאן אלא מהאי טעמא של התוספות דהא דקתני סיפא דאינה נאמנת ואעפ"י שרש"י ז"ל לא מטעם זה אמרה דאיהו בבעל מוקי לה כדכתי' מ"מ התוספות אומרים דאפילו לפי שיטתם הדין עמו בענין זה מהאי טעמא אבל מלבד שזה דוחק כבר כתבנו שהתוספות גם כן מפרש הבריתא בבעל ולפי זה אין מקום כלל למה שאמר והדין עמו דהא קתני וכו'. ונלע"ד שהענין בזה דאף על גב דכן הוא ודאי דאי בדקי לאחר הפרק אפילו לא מצאו לה שערות לא ממאנה וליכא נפקותא כלל לענין נאמנות הנשים וליכא לפרושי כלל דשומא נינהו וממאנה מ"מ תוך הפרק לרבי יהודה ולאחר הפרק לר"ש דלא חיישינן ודאי לשמא נשרו איכא נפקותא טובא וכדקתני סיפא ואינה נאמנת לומר קטנה היא ותמאן דמשמע דבנאמנותה תליא מלתא ואי חיישינן שמא נשרו לא שייך כלל לומר נאמנת אלא דהא מאן קתני לה או רבי יהודה ואתוך הפרק או ר"ש ואחר הפרק ולית ליה חזקה דרבא כדמפרש לה תלמודא ובכה"ג ליכא חששא דנשרו וכדכתבו התוספות והשתא ודאי אי משום טעמא דנשרו היה אפשר לומר דאיכא בדיקה לפני הפרק לר' יהודה דאי משתכחי תוך הפרק שומא נינהו ותמאן וכן לר"ש אף לאחר הפרק ולא הוה ק' להם לתוספות מאי דמקשו התם דלמה לי בדיקה דלפני הפרק דאיכא למימר דלרבי יהודה דקימינן ביה נפקא מינה טובא דבדקינן לה לפני הפרק דאי משתכחי תוך הפרק שומא נינהו ותמאן לרבי יהודה בתוך הפרק כלאחר הפרק אבל לפי מה שכתבו התוספות אין לפרש כן כלל לכך אומר' התוספות דרש"י פירש דהך בדיקה לחליצה דוקא והדין עמו דלמאון ליכא למימר דהויא לה קולא ולרבי יהודה אין אשה נאמנת להקל כלל וכדקתני סיפא ואם כן ליכא לאשכוחי כלל בדיקה לפני הפרק דאי משתכחי לאחר מכאן שומא נינהו ותמאן ונמצא הכלל העולה מדברי הוספות /התוספות/ דהך ברייתא מיירי בבעל גם מהר"ם ז"ל בתשובה זו דעתו /כן/ שכות' דהיכא דלא בעל נשים נאמנות על השנים ואפילו הכי הוא פוסק כרבי יהודה בענין הסימנין דאין נשים נאמנות להקל אלא להחמיר ולע"ד יש להביא ראיה דמיירי בבעל מדמסקינן פרק יוצא דופן אמלתיה דרבא דאמר קטנה שהגיעה לכלל שנותיה אינה צריכה בדיקה חזקה הביאה סימנין דמיירי בשלא בדקוהו דחיישינן שמא הביאה סימנין והשתא ל"ל חזקה דרבא אפי' בלא חזקה נמי חיישי' שמא הביאה סי' דהא ר"י הכא אפי' תוך הפרק דליכא חזקה אפי' נשים אומרו' שלא הביאה לא מהימני דחיי' שמא הביאה וכן ר"ש לאחר הפרק אף על גב דלית ליה חזקה וכמו שהוקשה להם לתוספות כעין קושיא זו עצמה ותרצו דחזקה דרבא אהניא כשבדקו ולא מצאו ובבעל דחיישינן לנשרו והשתא תינח לפי מאי דקאמרי התם דחיישינן לשמא נשרו כשבעל ומלתיה דרבא מיתוקם בהכי אבל לפי מאי דקאמר תלמודא דמלתיה דרבא מיירי בשלא בדקו תקשה מברייתא דהכא דמאי אריא משום חזקה הא בלאו חזקה נמי חיישינן אלא ע"כ צ"ל דברייתא דהכא מיירי כשבעל וחיישינן מספקא אבל כשלא בעל לא חיישינן אלא היכא דאיכא חזקה וחזקה דרבא מיירי בשלא בעל והתוספות שחלקו ואמרו דמלתיה דרבא מיירי כשבדקו ולא מצאו וכשבעל ומשום חששא דנשרו כבר כתבנו לעיל שהוצרכו לומר כן כשת"ל דמלתיה דרבא בבעל וכל כונת התוספות אינה אלא לפייס מה שכתבו מעיקרא דאפילו למ"ד לנשרו לא חייש אלא לאחר הפרק דאיכא חזקה אבל תוך הפרק לא והביאו סעד לזה דהא לפי טעמא דנשרו הא דאצטריך רבא לחזקה משום דדוקא היכא דאיכא חזקה הוא דחיישינן ולפי שטה זו דברייתא בבעל מיירי יש לנו לומר כתנא קמא דקאמר כל הנבדקות נבדקות ע"פ נשים ס"ל דאין אשה נאמנת להקל אלא להחמיר אלא דסבר דתוך הפרק כלפני הפרק ואית ליה חזקה דרבא ומשום הכי קאמר דנבדקות על פי נשים משום דלאו עליהו סמכינן דאי לפני הפרק ולענין דאי משתכחי לאחר הפרק שומא נינהו ולענין חליצה דלא תחלוץ היינו חומרא ולענין מאון אי אפשר דבלאו הכי לא ממאנה דחיישינן שמא נשרו ואי תוך הפרק דינו כלפני הפרק ואי לאחר הפרק נאמנת משום חזקה דרבא ואי דאמרה קטנה היא לא ממאנה דחיישינן שמא נשרו וא"כ נמצא דכל הנבדקות נבדקות עפ"י נשים ואתא ר' יהודה ופליג אתוך הפרק משום דס"ל דתוך הפרק כלאחר הפרק ומחזקי' לה בגדול' וליכא חזקה דרבא ואי אמרה גדולה היא חלצה ואי אמרה קטנה היא ממאנה דלא חיישינן לנשרו וא"כ אין נשים נאמנות תוך הפרק ואתא ר"ש ואמר תוך הפרק וא"כ נשים בודקות אף תוך הפר' ולאחר הפרק נר' דסבר ר"ש דאין נשים בודקות אותה דלית ליה חזקה דרבא וכדקאמר תלמוד' בתר הכי והיינו דאיכא בין ר"ש לת"ק וזו נראת שטת הרי"ף והרא"ש ז"ל שכתבו דת"ק וכל הני תנאי דכפי סברת ת"ק ר' ישמעאל ור' אליעזר כלהו קימי בחדא שטתא דאית להו חזקה דרבא ומ"ש הרי"ף והרא"ש ז"ל דהא דקאמר תלמודא בסיפא דנאמנת אשה להחמיר ולא להקל דר"ש קאמר לה ולאחר הפרק ולית ליה חזקה דרבא דבדרך איפשר אמרה תלמודא ואיפשר שאין הענין כן לא אמרו רק עפ"י שטה זו דת"ק ור' ישמעאל ור' אליעזר כלהו ס"ל חזקה דרבא דלפי שטה זו אינ' צריכין לזה דאע"ג דר"ש פליג עלייהו לא קי"ל כר"ש לגבי כל הני תנאי אבל למי שירצה לחלוק על שטה זו ולומר דת"ק לא אמר נבדקות עפ"י נשים משום חזקה אלא משום דס"ל דנאמנ' אשה אף להקל דהשתא לא קיימי כלהו בחדא שטת' לענין חזקה דרבא ואע"ג דמכל מקום סברי דנאמנת אשה ולית לן כחזקה דרבא אלא רבי יהודה ור"ש על זה אמרו הרי"ף והרא"ש דאינו מוכרח דר"ש פליג אר' יהודה בהא דאיפשר דר' שמעון נמי אית ליה חזקה דרבא ופליג את"ק דסבר דאשה נאמנת להקל אף במקום דליכא חזקה ולא קאמר תלמודא דסיפא ר"ש קתני לה אלא בדרך אפשר ואפשר ג"כ לפרש דת"ק לית ליה דכל הנבדקות נבדקות על פי נשים אפילו את"ל דתוך הפרק כלאחר הפרק ואפילו לית ליה חזקה דרבא וטעמא משום דאין לך כתב מוכיח גדול מזה וכדכתב המרדכי ור' יהודה פליג וס"ל דהיכא דאיכא חזקה דוקא נאמנת אשה אבל היכא דליכא חזקה לא ואין אשה נאמנת להקל אלא להחמיר והכי ס"ל לר"ש ג"כ ונמצא העולה מכלל דברי המפרשים האלה דברייתא דכל הנבדקות דמחמרי בה תנאי דס"ל דאין נשים נאמנות להקל אלא להחמיר אא"כ היכא דאיכא חזקה דעדות גמורה בעינן מיירי בבעל דהוי ספקא דאורייתא אבל בלא בעל איפשר דלא בעינן דנשים נאמנות אף להקל דלא בעינן עדות גמורה אפילו לרבי יהודה ור"ש אבל מ"מ נראה שאין הכל מודים בפירוש ברייתא זו שהמרדכי כתב וז"ל גדולה היא ולא תמאן וא"ת והלא אפילו שתקה או אפילו אמרה קטנה היא לא תמאן וי"ל כגון שבדקו גברי ולא מצאו בה שערו' ורוצים שתמאן וכגון שלא בעל ואז איכא ספקא דאורייתא והשתא אף על פי שאנשים התירו על פי ראיתם נאמנת אשה לומר דהיו בה שערות ונשרו ולא תמאן משמע דלרבי יהודה אפי' בשלא בעל דוקא להחמיר היא נאמנת ולא להקל ומה שהבאתי ראיה לעיל מסוגיא בפ' יוצא דופן דמשמע דלא חיישינן לשמא הביאה סימנין אלא דוקא היכא דליכא חזקה ואלו הכא משמע דחיישינן אפילו תוך זמן וע"כ לומר דכאן כשבעל כאן בשלא בעל י"ל דאף על גב דלפי מאי דמוקי לה תלמודא מלתיה דרבא בשלא בדק צ"ל כן מכל מקום למאי דמסיק בתר הכי דהיכא דבעל חיישינן שמא נשרו מלתיה דרבא נמי כשבעל וחיישינן משום נשרו והשתא היכא דלא בדקו סלקינן חד דרגא דחיישינן מספקא אפילו תוך זמן אפילו לא בעל ולעולם מיירי ברייתא בלא בעל. ועוד יש ליישב בדרך אחרת גם כן ולקמן נפ' ב"ה וכן נראה לכאורה שהיא דעת האומרים דהלכה כתנא קמא בין להקל בין להחמיר ודלא כר' יהודה דלמאי הלכתא אהני האי ספקא אי לבדיקה דלאחר זמן הא אית לן חזקה דרבא ואפי' לרבי יהודה נאמנת אשה אפי' להקל ואי תוך זמן או לפני זמן דליכא חזקה הא קי"ל דתוך זמן כלפני זמן ואפילו הביאה שומא נינהו ואי לאחר זמן לומר לא הביאה או דהנך סי' הביאתן קודם לכן ושומא נינהו ותמאן הא מכל מקום לא ממאנה דחיישינן שמא הביאה אחר הפרק ונשרו כיון דבעל אלא ע"כ דמשום לא בעל אצטריך ליה דלרבי יהודה אפי' לא בעל אין נשים נאמנות לומר לא הביאה או קודם לכן באו ותמאן ולתנא קמא נאמנות ולשמא נשרו לא חיישינן כיון דלא בעל ואתא פסקי הלכה כתנא קמא. וכן נראה לכאורה שצ"ל לדעת הרמב"ם שכתב בפרק שני מהלכות אישות וז"ל כשבודקין הבת בין תוך הזמן שהיא כל שנת י"ב בין קודם הזמן הזה בין אחר הזמן הזה בודקין על פי נשים כשרות ונאמנות ואפי' אשה א' בודקת ושומעין לה אם הביאה או לא הביאה וצריך לדקדק בדברי הרב ז"ל דשומעין לה שלא הביאה למאי נפקא מינה אי לתוך הזמן או לפני הזמן לומר שלא הביאה ותמאן הא אפי' הביאה ממאנת דשומא נינהו בתוך זמן כלפני הזמן וכמו שפוס' הרב ז"ל עצמו שם וה"ה שא"א לומר דלא הביאה ולא תחלוץ דאפילו הביאה לא תחלוץ וכל שכן דבלא עדות האשה נמי לא חלצה דלחליצה בעיא בדיקה ואי לענין דאי משתכחי לאחר הפרק לא נאמר דשמא לפני הפרק באו ושומא נינהו אלא נסמוך על האשה האומרת שלא הביאתן מקודם לכן ותחלוץ הא בלאו האשה נמי אין אנו חוששין לזה כמו שהוכיחו התוספות וכמו שכתב הרב עצמו שם בפ' מקודם לכן ואי לאחר הפרק ולא תחלוץ הא בלאו הכי נמי לא חלצה דלחליצה בעיא בדיקה וכדקאמר רבא פ' יוצא דופן מכאן ואילך אינה חולצת ואינה ממאנת ואי לומר שלא הביאה וקטנה היא ותמאן הא לא ממאנת דחיישינן שמא נשרו ואפי' אמרה הני שערות מקודם לכן באו ולא הביאה אחרים כבר כתבנו לעיל דלעולם חיישינן שמא הביאה אחרות ונשרו אף על פי שהראשונות לא נשרו ושלא מצאנו חלוק בזה ואם כן למה שומעין לה לומר שלא הביאה הא אין עליך לומר אלא שדברי הרמב"ם ז"ל במקום שאין ספק תורה דלא חיישינן לנשרו דאם לא מצאו לה שערות חשבינן לה כקטנה ותמאן ולא חיישי' לנשרו דשומעין לאשה על זה לומר שלא הביאה וכפי הנראה מדברי הרב ז"ל שהוא כותב כן מפני דברי תנא קמא דבריתא וכמו שכתב עליו הרב המגיד ז"ל שהוא פוסק כת"ק ומשמע א"כ דס"ל לרב ז"ל דהך בריתא מיירי אף בלא בעל ורבי יהודה דפליג פליג אפילו בהא מיהו נראה דוחק לומר דהרב ז"ל מיירי שם לענין זה דלא מיירי התם בהכי כלל ונראה לפ' שהרב כיון בזה למה שאמרו שם בגמר' דלפני הפרק בדקינן לה דאי משתכחי לאחר הפרק שומא נינהו והוקשה להם לתוספות דלמה לי בדיקה הא בלא בדיקה נמי חולצת ולא חיישינן מספק שמא הביאה קודם לכן ותרצו בא' מן התרוצים דמכל מקום לכתחלה בעיא בדיקה ולפי זה נוכל לומר דמשום בדיקה זו אמ' דשומעין לה כשאמרה לא הביאה ואין צריך לבדוק על ידי אנשים משום בדיקה זו דלכתחילה. ואיפשר גם כן לומר כפי התירוץ השני של התוספות שם ומאי דקאמר הרב ז"ל ושומעין לה אם הביאה או לא הביאה אינו ר"ל הביאה שערות או לא הביאה אלא הביאה סימנין או לא הביאה דכשהיא מעידה בהנך שערות היו בה קודם לכן אם כן היא מעידה שלא הביאה סימנין ואם כן אם אמרה שהשערות ההן הביאתן קודם לכן ולא חשיבה הביאה סימנין שומעין לה ולא תחלוץ והוא כעין התרוץ השני שתרצו התוספות שם דאף על גב דמן הסתם אפילו בלא בדיקה חולצת ולא חיישינן שמא הביאתן קודם לכן מכל מקום אם בדקו ומצאו אינה חולצת: ועי"ל דלעולם שומעין לה שלא הביאה דקאמר מיירי אפילו במקום ספק תורה ואפילו לאחר הפרק ואף על גב דאפי' אמרה מכל מקום חיישינן שמא נשרו מכל מקום לא הוי אלא ספק ולא חשבינן לה בודאי הביאה ואי לאו עדות האשה איפ' דהוה חשבינן לה בודאי הביאה משום חזקה דרבא ושומעין לה שלא הביאה לשווייה ספק ונפקא מינה לכמה מילי ומכל מקום דעת הרמב"ם נראה שהוא פוסק כתנא קמא וס"ל דתנא קמא פליג אר' יהודה ור"ש דס"ל דאין אשה נאמנת להקל אלא להחמיר ושלא כדברי הרי"ף והרא"ש ז"ל אלא שהרב המגיד ז"ל כותב שדברי הרי"ף והרמב"ם דברים אחדים ואיך שיהיה נראה שמי שיפרש הבריתא בלא בעל יש לו לפסוק כת"ק דנאמנת אשה בין להקל ולומר דקטנה היא ותמאן כיון דאינו אלא ספקא דרבנן ומיהו עדין נשאר מקום לספק דנהי דתהיה אשה נאמנת אף להקל היכא דליכא ספק תורה מ"מ היינו כשאי' עדותה נגד החזקה כגון תוך הפרק לר' יהודה דליכא חזקה או אחר הפרק לר' שמעון דלית ליה חזקה דרבא נוכל לומר דנאמנת אשה אף להקל ולומר קטנה היא ותמאן היכא דליכא ספק תורה אבל מ"מ היכא שעדותה נגד החזקה כגון לאחר הפרק לדידן דאית לן חזקה דרבא לומר קטנה היא ותמאן מאן לימא לן שיש להקל בזה אפילו בדרבנן דלא נבעי עדות גמורה. ומצאתי סעד לזה בדברי הסמ"ג שכת' וז"ל כתב רש"י פ' יוצא דופן קטנה שלא מיאנה והגדילה והביאה שערות אע"פ שלא בא עליה משנעשת בת י"ב שנים ויום אחד הרי זו אינה ממאנת כו' ועוד נתן טעם בס' התרומ' שאם בדקו ולא מצאו אינה ממאנת משום דפסקי' גומות אע"פ שאין שערות ומי יוכל להבחין כו' הילכך אפילו לא בעל אחר זמן אין בודקין אותה וכן פסק ר"ת בס' הישר ועוד אומר הר' אלחנן דהא דקאמר בפ' בא סי' דאח' הפרק נשים בודקו' אותה היינו להחזיקה כגדולה אבל להחזיקה כקטנה למאן אינן נאמנות דכיון שהגיעה לכלל שנותיה חזקה הביאה סימנין ולא תמאן וממה נפשך יש ללמוד מדבריו דאפילו היכא דלא בעל אין אשה נאמנת לומר קטנה היא ותמאן ואיפ' דס"ל דרבי יהודה מיירי בלא בעל ואפי' בכי האי גוונא סבירא ליה דהלכה כרבי יהודה או דס"ל דרבי יהודה מיירי בבעל אלא דעד כאן לא אמרינן דנאמנת אשה אלא כשאין עדות הנשים כנגד החזקה אבל כשעדות הנשים כנגד החזקה כנדון זה אין אשה נאמנת נגד החזקה אפי' בדרבנן ואף מהר"ם שפוסק דבשלא בעל נשים נאמנות על השני' להקל ולהחזיקה קטנה אין ללמוד מדבריו לבדיקת הסימנין לאחר הפרק לומר קטנה היא ותמאן כיון שעדותה נגד החזקה: ומכל מקום כל זה משנה שאינה צריכה בנדון שלנו לענין הבדיקה שכל מה שאמרנו אינו אלא לפי דין הגמ' דאיפשר לעמוד על הבדיקה אבל האחרונים חששו לחששא אחרת דבזמן הזה אין אנו בקיאים בבדיקה ואין אנו יודעין להבחין אם יש גומות או לאו דאפי' גומות בלא שערות הוו סימן וחששא זו חיישי' לה אפילו בשלא בעל וכן כתבו התוספת בפרק בא סימן וז"ל וכתב רבינו תם בספר הישר דמשהגיעה לכלל שנותיה לא תמאן בזמן הזה דאף על גב דהיכא דלא בעל פסקינן בפרק יוצא דופן דלא חיישינן שמא נשרו אין אנו בקיאין לבדוק בכל גופה שלא יהו לה שערות דאפילו א' בגבה וא' בקשרי אצבעותיה מצטרפין או גומות בלא שערות ואף על פי שנראה לכאורה שאין ענין זה מוסכם מכל הפוסקים שהרשב"א ז"ל באותו מעשה של הקדושין הוא מחזר לאסור מפני חשש שמא נשרו ולא הזכיר חששא זו וגם הרא"ש ז"ל לא כתבה מכל מקום בספר התרומה כתבה וגם הטור ז"ל הביאה וכן הגהת מימון ונראה ודאי שיש לחוש לסברתם ומה גם עתה בזמן הזה ואף הרשב"א ז"ל אפשר שאינו חלוק על סברא זו אלא שלא חשש להביאה כיון דנדון דידי' הוי ספק תורה ויש לו לחוש לחששא דגמרא עצמה ונראה ודאי דחששא זו יש לחוש לה אפי' לא נודע שבאה לכלל שנים ואפילו לא היה חשש הנשירה וק"ו הדברים שהרי הרשב"א ז"ל חושש אפילו במקום שלא נודעו השני' אפילו בדקו ולא מצאו משום חששא דנשרו דגריעא טפי מחששא זו שהרי חששא דנשרו לא חיישינן לה אלא כשבעל וחששא זו חיישינן לה אף בשלא בעל ומשמע ודאי שיש לחוש לזה יותר וכן נראים ודאי הדברים דכיון דלא בקיאינן בבדיקה ה"ל כלא נבדקה דחיישינן לה ודאי כדכתי' לעיל וכיון דלחשש נשרו חייש הרשב"א ז"ל אף במקו' ספק כל שכן שיש לנו לחוש לחשש דשמא הביאה ומה שלא הזכיר הרשב"א ז"ל חשש דשמא הביאה איפשר משום דלא ס"ל כר"ת בהא או משום דאית ליה חשש דגמ' עצמה וכדכתי' ומ"מ אכתי מספקא לי היכא דאיכא תרתי בנדון דידן דלא בעל ואיכא ס"ס אם נחמיר בכה"ג שדברי ר"ת וכל הפוסקים שחששו לזו אף בשלא בעל מפני שאין אנו בקיאין בבדיקה נאמרו בהגיעה לכלל שנותיה ודאי ושם דין הוא שנחוש אף בשלא בעל משום דכיון דלא בקיאינן בבדיקה ה"ל כלא נבדקה כלל דחיישינן שמא הביאה אף בשלא בעל ואף על גב דהוי ספק' דרבנן מחמרינן בה וכדאשכחן בכמה דוכתי דמחמרי אפי' בספק דרבנן ובספק ספקא של תורה וכדכתב המרדכי פרק החולץ או לאיזה טעם שיהי' אבל כשהדבר ספק אם הגיעה לכלל שנים או לא דה"ל ספק ספקא אף על פי שהרשב"א ז"ל חשש אפילו בספק ספקא להחמיר שמא היינו דוקא בדאורייתא אבל בדרבנן הבו דלא לוסיף עלה או שמא הא דמחמיר הרשב"א ז"ל אף על גב דהוי ספק ספקא היינו משום דלא חשיב ליה ספק ספקא גמור דאם תמצא לומר שהגיעה לכלל שנים אין עוד ספק שמא הביאה ונשרו וה"ל כודאי הביאה ומשום חזקה דרבא ונהי דבשלא בעל לא חיישינן היינו משום דאתרע לה חזקה כיון דבדקינן ולא אשכחינן וחששא דנשרו החששא רחוקה היא קצת ולא חיישינן לה אלא כשבעל אבל כל שלא נבדקה אפי' ספק הגיעה לכלל שנותיה יש לנו לחוש דאין כאן ספק ספקא גמור המתהפך דאם תמצי לומר הגיעה לכלל שנותיה חשבינן לה דודאי הביאה משום חזקה דרבא וע"ד נוטה שאין לנו להחמיר בכל כך וקצת יש לדקדק מתוך דברי התוספות שכתבו משם ר"ת דמשהגיעה לכלל שנים לא תמאן בזמן הזה ופשיטא שאין מקום לזה אלא משהגיעה לכלל שנים ולא היו צריכים לומר כן אלא שרצו לרמוז דדוקא בהגיעה לכלל שנים ודאי יש לחוש לזה וכן יש לדקדק מתוך דברי הרמב"ן שכתב הרב המגיד בקטנה שלא נודעה אם הגיעה לכלל שנים וכו' והכלל העולה מהדברי' שבנדון כזה שלא נבעלה לא בעינן עדות גמורה והיה איפשר להקל בענין כיון דמידי דרבנן הוא אף בהיות כל עניני העדות בלתי עשויים על פי הדין כל שיש צד ספק בהם ואף בזמן שנעשו בהדיוט יש מקום להקל מטעם זה ואין ללמוד מדברי הר"ן ז"ל שכתבתי שהחמיר לחוש בענין הגט כשנעשה בהדיוט דשאני התם דמידי דאורייתא הוא מלבד מה שיש לחלק שלא חשש הרב ז"ל אלא בענין גט מפני שיש בו דקדוקים הרבה ואין ללמוד מענין הגט למאון דאפשר לחלק ביניהם ואף על פי שצריך לדקדק בקטנותא וגדלותה מכל מקום לא דמי לגט וכיוצא לזה מצאתי למהרר"י ז"ל בתרומת הדשן סימן רכ"ז שכת' שרב א' היה נמנע מלסדר גט בע"ש משום דע"י דטריד בצרכי שבת שמא לא ידקדק בכל דב' ודב' כראוי והאי טעמא שייך נמי בחליצה וכתב אח"כ אמנם אי משום הא לא הוי אלא זהירות יתיר' אפי' לגבי גט וכ"ש בחליצה דבגט יש ליזהר יותר כדאמרי' בפ"ק דקדושין כל שאינו יודע בטיב גטין וקדושין לא יהא לו עסק עמהם ואלו חליצה לא אדכר תלמודא ונראה לכאורה דלא עדיף מאון מחליצה ומן מטעם הזה עצמו היה נר' שאין לחוש בנדון דידן למה שחששו קצת מן האחרונים ז"ל בענין המאון שאם הביאה סימן העליון העליון מצטרף לתחתון וחשיבא גדולה אפי' מבת ט' שנים ולמעלה מההיא דאמרי' בפ"י יוחסין וכמה אמר רב אסי תנוקת מבת ט' שנים ויום א' כו' וזה עד שיהו שדים נכונו ושערך צמח וכפי הנראה מדברי רש"י ז"ל שם דלענין קטנות וגדלות מיירי רב אסי ולפי לישנא קמא חשיב לה גדולה כיון שבא סימן העליון מבת ט' שנים וי"א ולמעלה ואף אם לא נבדקה אם הביאה סימן העליון או לא חששו מספק כיון שלא נבדקה אלא שנראה מדבריהם דלא חששו לזה אלא כשבעל משום דמלבד שהבעילה היא הגורמ' הבאת הסימנים הוי נמי כשבעל ספ*ק תורה ובספק תורה הוא דמחמרינן לפסוק כלישנא קמא וכן לחוש מן הספק שמא הביאה סימן העליון מט' שנים ויום א' ולמעלה אבל כשלא בעל דלא הוי אלא ספק דרבנן אין לנו לפסוק כלישנא קמא דרב אסי אע"ג דאיכא מאן דסבר דהלכה כלישנא קמא בכל מקום מ"מ אין זה מוסכם משא' הפוסקים וכיון דמידי דרבנן הוא פסקי' כלישנא בתרא דרב אסי שם דלא חשיבא גדולה אלא מבת י"ב שנים וי"א ולמעלה וכן אין לחוש לשמא הביאה סימנין מן הספק כשלא בעל דעד כאן לא חיישינן כשלא בעל אלא כשהגיעה לכלל שנותיה משום חזקה דרבא וכדמשמע פרק יוצא דופן דאמר רבא קטנה שהגיעה לכלל שנותיה אינה צריכה בדיקה חזקה הביאה סימנין ומוקי לה תלמודא כשלא בדקו ומשמע דוקא הגיעה לכלל שנים דאיכא חזקה הא מקמי הכי לא ואין לומר ה"ה לא הגיעה לכלל שנותיה והא דנקט הגיעה לכלל שנותיה משום דהתם בסי' התחתון מיירי ואם לא הגיעה אפי' הביאה סי' התחתון לא חשיבא גדולה דתוך זמן כלפני זמן אלא דוקא נקט הגיעה לכלל שנותיה דאם לא הגיעה אפי' את"ל דתוך זמן כלאחר זמן לא חיישינן שמא הביאה סימנין וכן נראה מדברי התוס' בפ' בא סימן דמלתיה דרבא דוקא דהגיעה לכלל שנים אבל לא הגיעה לא אפי' למ"ד תוך זמן כלאחר זמן והכלל העולה דכשלא בעל לא הוי אלא ספק דרבנן יש להקל בו ולפי זה לא היינו חוששים לרוב החששות אשר חשש להן השואל בנדון זה כ"ש שיש לשדות נרגא בכל אחת מהנה אפילו במקום ספק תורה כמבואר למדקדק בהן: אלא שאני רואה שכל מה שאמרנו שאין כאן אלא ספק דרבנן כיון שלא בעל אינו מוכרח כ"כ וכ"ש בנדון שלפנינו מכמה טעמי' ראשונ' דדין קטנה שנתקדשה וגדלה ולא בא עליה הבעל משגדלה היא מחלוקת בגמרא בפ' בית שמאי דאתמר התם קטנה שנתקדשה והגדילה ועמדה ונשאת רב אמר אינה צריכה גט משני ושמואל אמר צריכה גט משני וכו' ומפרש בגמרא הא דרב דאמר אינה צריכה גט משני כשבעלה הראשון אבל אם לא בעלה אחר שגדלה אצלו קדושי קטנה לאו כלום הם וצריכה גט משני ורב ששת מותיב עליה דרב מדתניא המקדש את הקטנה קדושיה תלויין מאי לאו דכי גדלה גדלי בהדה ואע"ג דלא בעל ומשני לא מלתא דקטנה מתלא תליא אי בעל אין לא בעל לא ויש מן הפוס' מי שפוסק כרב ששת דאפילו בלא בעל קדושיה תלויין וכי גדלה גדלי בהדה וכתב מהרי"ק ז"ל בתשובה דלרב ששת כי גדלה קדושיה מן התורה ואם קדשה אחר אינה צריכה גט משני וסבר' זו ייחס לגדולי המפרשים הרי"ף והרמב"ם ז"ל כאשר יראה הרואה בדבריו ואף על פי שיש לדקדק בענין זה הרבה ובהבנת דברי הרי"ף והרמב"ם ז"ל והדברים ארוכין ולא נתנו ליכתב כאן מכל מקום נקטינן מיהא לפי דברי מהרי"ק ז"ל שיש מי שסובר דקטנה שנתקדשה אפילו לא בעל גדלי קדושיה עמה מדאורייתא ואף על גב דההיא דפרק יוצא דופן נראה נגד זה ממש דמסיק התם והני מילי דקדיש תוך זמן ובעל לאחר זמן אבל קדיש תוך זמן ובעל מעיקרא לא דמשמע בהדיא דאי לאו דבעל לא הוו קדושיה מדאורייתא איפשר לדחות דההיא אתיא אליבא דרב ואליבא דרב דוקא נקיט לה התם וכן צ"ל לפי הסוגיא דלעיל עם סוגית פרק בא סימן אבל מכל מקום רב ששת פליג עלה וכבר נמצא מי שחושש לדרב ששת: שנית שאם הקדושין היו בעין בזמן הגדלות ולא מאנה הרי הם קדושי תורה לפי דברי הפוסקים שכתבו בקטנה שנתקדשה וגדלה ולא מאנה ולא נתאכלו המעות מכיון שגדלה ולא מאנה היא מקודשת מן התורה אם הקדושין עומדין בעין בשעה שגדלה וכענין מה שאמרו בקטנה שנתקדשה שלא לדעת האב ונתרצה האב אחר כך שאם הקדושין הם בעין בשעת הרצוי דמהני כמו שימצא המעיין בדברי המרדכי בפ' האיש מקדש כל הדברים בארוכה ואפילו לא שמענו בפירוש שנתרצת מן הסתם חשבינן לה רצויה כשגדל' וכל שכן בנדון שלנו שלפי דברי השואל האשה היתה מפויסת ומרוצה בקדושי בעלה אלא שזקנתה השיאתה למאן ואם תמצי לומר שגדלה קודם המאון הרי קדושיה קדושין גמורים אם הקדושין בעין בשעת הגדלות: שלישית שכפי הנשמע לא עברו ימים רבים מזמן הקדושין עד זמן המאון וכמו הספק שיש בזמן המאון אם הגיעה לכלל שנים יש להסתפק גם כן בזמן הקדושין עצמם וכל כי האי גונא ודאי הוי ספק תורה וחזרנו לחוש לכל מה שיש לחוש בספקות התורה וכן ג"כ יש לנו לחוש לכל החששות אשר יש לחוש בענין העדיות ובשאר הדברים אפילו במה שיש בהם מחלוקת הפוסקים: ועוד דכיון דהוי ספק תורה אפילו נסמוך על דברי העדים המעידים בעדות השנים יש לנו לחוש שמא הביאה סימן העליון ואף על גב דלא בדקוה דאפילו תימא דבמקום דליכא ספק תורה כגון בקטנה שלא נבעלה אין חוששין שמא הביאה סימנין אלא כשהגיעה לכלל שנים דאיכא חזקה אבל בשלא הגיעה לא חיישי' מספקא כשלא בדקוה וכדמשמע מההיא דפרק יוצא דופן דאמר רבא קטנה שהגיעה לכלל שנותיה וכו' ומוקי לה תלמודא בשלא בדקו מ"מ במקום ספק תורה נראה דחיישי' וההיא דרבא לפי אותה אוקמתא לא נאמרה אלא דוקא בשלא בעל דהוי דרבנן אבל בבעל לא וראיה לדבר דהא אשכחן רבי יהודה ור"ש דאין נשים נאמנות על הבדיקה אפילו היכא דליכא חזקה כגון תוך זמן לר"י או אפילו אחר זמן לר"ש משמע בהדיא דמסתמא חיישינן שמא הביאה דאם לא כן אפילו בלא עדות דנשים לא חשבינן לה גדולה אלא ודאי דבמקום ספק תורה חיישינן אפילו בשלא בדקו וה"ה כשת"ל דכשהביאה סימן העליון חשיבא גדולה שיש לנו לחוש שמא הביאה כל שלא בדקו אבל מ"מ יש לדקדק בזה שאם בדקו הסימן התחתון ולא הביאה הרי הוא כאלו בדקו העליון גם כן דקי"ל שא"א לעליון לבא עד שלא בא התחתון ואע"פ שימצאו עדים שראו בה סימן התחתון אין עדות זו מכחשת לעדות האחרת אם לא שהעידו שראו בה השערות בזמן עדות האחרי' עצמו דאם לא כן אין עדותם נגד העדות האחרת ולא מיבעיא אם הם מעידים שראו בה השערות אחרי כן די"ל שאח"כ באו אלא אפי' העידו שראום מקודם לכן מ"מ כשיש עדים נאמנין שאח"כ לא היו בה שערות צ"ל שנשרו השערות שראו בה ושערות דקודם הזמן אפילו למאן דחשיב להו סימן לא חשיב להו אלא בעודן עליה אבל אם נשרו לא וכדתניא בפרק יוצא דופן דלר' יוסי בר' יהודה דסבר דב' ט' שנים שהבי' שערות הוו סימן לא חשיב להו סימן אלא אם עודן בה אבל אם נשרו לא ואע"ג דלמ"ד תוך זמן כלאחר זמן אם הביאה שערות אפילו תוך הזמן חשיבי סימן ואפילו נשרו כמו שנר' מתוך דברי התוס' והמפ' בפ' בא סימן שכתבו דגדולה היא ולא תמאן דקתני ברייתא מיירי כגון שבדקו אנשים ולא מצאו בה שערות ונשים העידו שראו בה שערות דנאמנות ואמרי' שהיו בה שערות ונשרו וכתבו עוד התוס' שם ואפי' מאן דחייש לנשרו לא חייש אלא לאחר זמן אבל תוך הפרק אפי' מאן דסבר דהוי כלאחר הפרק מ"מ כשבדקו ולא מצאו בה [לא] חיישינן לנשרו ומשמע מדבריהם דאלו ידעינן ודאי שהביאה ונשרו חשיבי סימן מ"מ כי לא אתינן עלה מטעמא דתוך זמן כלאחר זמן אלא משום דמבת ט' שנים חשיבי סימן היה נראה דבעינן עודן עליה כדבעי רבי יוסי בר' יהודה אלא שעדין י"ל דאפילו לא חשיב סימן אלא בעודן עליה נהי דהוי הכי לר' יוסי בר' יהודה דלדידיה חשיב ליה סימן הוא לבדו אבל לענין שלנו דהביאה סימן העליון איפ' דחשיב להצטרף אפי' נשרו ומ"מ בנדון דידן לפי מה שאמרנו אין ברור על בדיקתה וכיון שכן יש לחוש שמא הביאה סימן העליון וחשיבא גדולה כל שלא נבדקה בסימן העליון לפי סברת הלשון והפי' דחשיב לה גדולה כשהביאה סימן העליון אפילו קודם י"ב:
 
ומעתה יש לנו לחקור אם יבאו עדים כשרי' ויעידו על זמן מאונה שכדברי העדי' ההם כן הוא ותתקבל עדותם בפני בית דין החשוב על פי התורה ככל התנאים הצריכים מה יהיה דין המאון וזה שאעפ"י שהיה נראה שאין לעשות מעשה כה"ג למאן בפנינו או לקבל עדות על מאונה קודם שיודע אם היא בת מאון או לא ואח"כ תתקבל עדות על מספר שנותיה ויש ג"כ מי שכתב כן בפירוש מ"מ כל כה"ג שהב"ד ההוא עשו המאון כבר ועכשיו באין עדים ומעידים על קטנותן בזמן המאון היה נראה דמהני ואע"ג שהב"ד שנעשה המאון בפניהם לא היו מומחים לפי דברי השואל מ"מ לענין המאון בפניהם לא גריעי מנשים או מא' דקאמר בגמרא דמהני ואפי' שלא בפני הבעל כההיא דירדה למעין וכדאיתא בגמרא וא"כ כל שיבאו עכשיו עדים כשרים בפני ב"ד חשוב ויעידו במה שהעידו העדים הראשונים ותתקבל העדות כראוי היה נראה שמאונה מאון אלא שיש לדון בזה ראשונה מפני החשש אשר כתבנו למעלה משם האחרונים ז"ל דכשהביאה סימן העליון חשיבא גדולה אפילו קודם י"ב ויש לנו לחוש לסברא זו ודאי בנדון זה שהוא ספק תורה כמו שכתבנו אפילו מן הספק שלא ידענו אם הביאה אם לאו כמו שנתבאר לעיל ועוד אפי' בלא הא טעמא יש לדון בזה דלפי הנראה מדברי השואל לדברי כלם הקטנה הזאת כבר נכנסה לשנת י"ב שהרי העיד העד שבזמן הנגף היתה בת שנה וחצי ומזמן הנגף עד זמן המאון היו כעשר שנים וא"כ היא בת י"א שנים וחצי ושלפחות יש לה י"א שנים וי"א ואיברא דלכאורה נראה ודאי דבפרק זה בת מאון היא ואפילו הביאה שתי שערות דקי"ל כרב וכר' חנינא פרק יוצא דופן דאית להו בתוך זמן כלפני זמן וכדפסיק רבא שם כלישנא קמא הלכתא תוך זמן כלפני זמן וללישנא דמר שמואל בר זוטרא נמי דמתני לה לדרבא כלישנא אחרונה אמר רבא קטנה כל י"ב שנה ממאנת והולכת מכאן ואילך אינה ממאנת ואינה חולצת מכל מקום הלכתא כלישנא דתוך זמן כלפני זמן וכן נראה מדברי כל הפוסקים ז"ל וכן כתבו התוספות שם וז"ל קטנה כל י"ב שנים ממאנת להך לישנא אין להוכיח דתוך זמן כלפני זמן דהא ממאנת היינו דבדקו ולא אשכחו או כמו שמעמיד במסקנא דלא בדקו אבל היכא דאיכא שערות מצינו למימר דהוי כלאחר זמן ואינה ממאנת ומ"מ נראה דהלכה דתוך זמן כלפני זמן דמ"ד כלאחר זמן איתותב לעיל ורב נחמן דאמר לעיל כתנאי דחו ליה תלמודא וגם כלישנא קמא פסיק רבא בהדיא דתוך זמן כלפני זמן עד כאן לשון התוספות:
 
ונראה ודאי שהתוספות ז"ל ברור מללו בענין זה דתוך זמן כלפני זמן ולא מספקא להו כלל ומתוך כך הוקשה להם שם ההיא דפ' התקבל דאמר רבא דהגיעה לעונת נדרים כנגדן בקטנה חולצת דהיינו תוך י"ב שני' והוצרכו לתרץ בתרוצים ר"ת תרץ דהתם אליבא דר' יוסי קאמר דלא מקיש אשה לאיש וס"ל דלא בעינן גדולה לחליצה ועוד תירצו דהתם גר' רבה ולא רבא ואם היו התו' מסתפקים בלישנא דמר זוטרא דס"ל דתוך זמן כלאחר זמן לא היו נדחקים בתרוצים הנז' דהיה איפשר לומר דההיא דפר' התקבל בהביאה ב' שערות וכדפרשי' התם ואתיא כלישנא קמא דמר זוטרא דקאמר משמיה דרבא ולפי האי לישנא מצינו למי' דתוך זמן כלאחר זמן וחולצת והא דקאמר מכאן ואילך אינה ממאנת ואינה חולצת מיירי כשבדקו ולא מצאו או בשלא בדקו דלחליצה בעיא בדיקה אבל אם בדקו ומצאו שערות חולצת דתוך זמן כלאחר זמן וההיא דפ' מצות חליצה דמסיק התם והלכתא עד שתביא ב' שערות את"ל דאתא למימר דלא סגי בעונת נדרים דהיינו שנה א' קודם הבאת ב' שערות אלא עד זמן שתביא ב' שערות דהיינו י"ב שנים וי"א וכדמשמע מדברי רש"י שם י"ל דאיתא /דאתיא/ כלישנא קמא דרבא הכא דתוך זמן כלפני זמן אלא ודאי נראה דהתוס' לא מספקא להו כלל לומר דתוך זמן כלאחר זמן אלא כלפני זמן ולכך תרצו מה שתרצו ומשמע ודאי דלכל התרוצים שם תוך זמן כלפני זמן אם לפי' רשב"ם דהא דקאמר כנגדן בקטנה חולצת היינו בזמן עונת נדרים דזכר דהיינו י"ב שנים וי"א ולתרוץ ר"ת אע"ג דרבא קאמר דכעונת /דבעונת/ נדרי' דנקבה דהיינו י"א שני' וי"א חולצת לא קאמר הכי אלא לר' יוסי אבל לדידיה אינה חולצת אלא מי"ב שנים וי"א ואילך וכדמסיק בפ' מצות חליצה עד שתביא ב' שערות גם יש מי שתרץ דרבא אפילו אליבא דנפשי' קאמר אלא דרבא לא בעי לגדולה לחליצה דס"ל כר' יוסי דלא מקישינן אשה לאיש ודלא כלישנא דמר זוטרא דקאמר משמיה דרבא מכאן ואילך אינה חולצת דמשמע דבעי גדולה לחליצה ומ"מ אף לפי דבריו נקיטינן דתוך זמן כלפני זמן גם לפי מה שתרצו התוס' דגיטין גרס רבה ולא רבא אע"ג דרבה אית ליה דתוך זמן כלאחר זמן והגיעה לעונת נדרים דקטנה חולצת מ"מ לא קי"ל כותיה אלא כמסק' דפ' מ"ח דעד שתביא ב' שערות וע"פ תרוצים אלו נמשכו כל דברי המפ' ז"ל הרמב"ן והרשב"א והרז"ה כאשר יראה הרואה בדבריהם ולדברי כלם עולה דלהלכה אינה חולצת עד שתהיה בת י"ב וי"א והביאה ב"ש =ב' שערות= אבל בבציר מהכי לא ואפי' הביאה שערות שומא נינהו וה"ה לענין מאון אפילו הביאה שערות קודם י"ב שומא נינהו ואפי' הן עומדות עד לאחר י"ב אם הן אותן שערות עצמן שהביאה קודם י"ב ולא הביאה אחרות משנכנסה בשנת י"ג שומא נינהו וממאנ' וזה דבר מבואר. אלא שראיתי מי שכתב /שמא צ"ל: שדבר/ שכבר זה מחלוקת בין המפרשים מפני דברי רש"י והתוס' בפ' בא סימן גבי הא דקאמר התם בשלמא לפני הפרק דאי משתכחי לאחר הפרק שומא נינהו ופרש"י שם ולא תחלוץ והתוס' כתבו שם דהדין עמו שא"א לפרש שומא נינהו ותמאן דהא קתני סיפא דאינה נאמנת לומר קטנה היא ותמאן וכתב שדברי רש"י והתוס' שלא כדברי הטור והרמב"ם שכתבו שאם באו השערות לפני הפרק ועומדות עד לאחר הפרק ולא באו אחרים דשומא נינהו וחשיבא קטנה אף לענין מאון ולמדנו שאין בזה מחלוקת כלל ורש"י והתוס' לא נחלקו מעולם בשערות דקודם הזמן שעומדו' עד לאחר הזמן דשומא נינהו ואפילו לענין מאון שאין בזה חלוק בין חליצה למאון ולא אמרו רש"י והתוספות אלא שאין לפ' מאי דקאמר בנשים בודקות לפני הפרק דאי משתכחי לאחר הפרק שומא נינהו דלענין מאון קאמר דא"כ לא היתה נבדקת בזה ע"י נשים דהויא לה קולא ואין אשה נאמנת להק' אלא להחמיר כדקתני סיפא אינה נאמנת לומר קטנה היא ותמאן ואין ללמוד מדבריהם כלל אלא שאין אשה נאמנת לזה ואף לענין הנאמנות אין ללמוד מדבריהם שאם לא אמרה אלא שא"א לפ' מלתי' דר' יהודה בהכי כיון דקתני סיפא ואינה נאמנת כו' ומוקי לה תלמודא כר' יהודה נמצא א"כ שלדברי כל הפוסקים תוך זמן כלפני זמן ואפילו הביאה שערות שומא נינהו ג"כ רש"י ז"ל שכתב בפ' התקבל דנדון בקטנה חולצת אם הביאה סימנין ולא אמרינן שומא נינהו אבל קודם הזמן הזה קטנה היא ואינה חולצת דאיש כתוב בפרשה ומקישינן אשה לאיש ומשמע ודאי דלא ס"ל כרשב"ם שהרי פי' כנגדן בקטנה על עונת נדרים בנקבה דהיינו שנת י"א ויום א' דלא כרשב"ם נסיב לה אליבא דרבנן ולא כר' יוסי שכתב דאיש כתוב בפרשה ומקשינין אשה לאיש והיינו דרבנן דר' יוסי ולית ליה כתרוצו של ר"ת מ"מ נר' דאף לדידיה לית הלכתא כהאי שמעתתא ואע"ג דאיכא לאוקמה כשמעתתיה דמר שמואל בר זוטרא ולומר דלהאי לישנא תוך זמן כלאחר זמן מ"מ אין זו דעת רש"י אלא דתוך זמן כלפני זמן וכמסקנא ד' /דפרק/ מצות חליצה דמסיק דהלכתא עד שתביא ב' שערות ואין לומר דההיא דפרק מ"ח לא פליגי אהא דלא קאמר התם דהלכתא דתוך זמן כלפני זמן אלא והלכתא עד שתביא ב' שערות ואיפשר שבא לומר דלא סגי בעונת נדרים דקטנה בלחוד אפילו בלא הבאת שערות אלא דוקא עד שתביא ב' שערות וכמו שכיוצא בזה צ"ל לדעת בה"ג שכת' הרשב"א ז"ל שהוא מפ' הא דקאמר ורבא אמר עד שתגיע לעונת נדרים דהיינו עונת נדרים דקדושין /דהקדישן/ הקדש דהיינו י"ב שנים ויום אחד ועלה מסיק עד שתביא ב' שערות לומר דלא סגי בעונת נדרים בלבד עד שנדע בודאי שהביאה ב"ש דלחליצה בעיא בדיקה. ואף על פי שנראה לכאורה שהתוספות עמד נגד עינם פירוש זה ולכך לא הביאו ראיה לדבריהם בפרק יוצא דופן דתוך זמן כלפני זמן מהך מסקנא דגמרא דהכא משום דלא מוכח דאיפשר לדחות כדפי' וכן י"ל דמהאי טעמא קבעו דבריהם בדבור האחר על מ"ש הגמר' אבל לחליצה בעיא בדיקה ולא על מימרא דשמואל גופה דקאמר מכאן ואילך אינה חולצת דמשמע דלחליצה גדולה בעינן אלא כדי לרמוז בדבריהם דמשום הכי אין להביא ראיה מההיא דיבמות דאיפשר דהתם לא אתא אלא לאסוקי דמן הסתם לא סמכינן לחליצה עד שתביא ב"ש כדקאמר הכא אבל לחליצה בעיא בדיקה מכל מקום מדברי רש"י אין נראה שהוא מפרש כן שכתב שם לעונת נדרים שנה א' קודם זמן ב"ש כדתנן פרק יוצא דופן וכו' משמע דסתם זמן ב"ש לדידיה דקאמר הכא תלמודא היינו י"ב שנים ויום אחד והיה אפשר לומר שדעת רש"י אי גר' בפ' התקבל רבא באלף דרבא הכא והתם ס"ל דתוך זמן כלאחר זמן ואף על גב דללישנא קמא דפ' י"ד סבר רבא דתוך זמן כלפני זמן הני מימרי אתו כלישנא דמר שמואל בר זוטרא וללישנא דמר שמואל תוך זמן כלאחר זמן ותלמודא הוא דמסיק בפר' מ"ח עד שתביא ב' שערות דלא כההיא לישנא אלא שרש"י ז"ל בפרק י"ד בלישנא דמר שמואל בר זוטרא כתב וז"ל מתני לשמעת' דרבא בהאי לישנא דשמעינן מינה נמי תוך זמן כלפני זמן ממאנת והולכת ואין חוששין שמא הביאה סימנין דאפי' הביאה שומא נינהו והיינו תוך זמן כלפני זמן ולכן צ"ל ע"כ לדעת רש"י דההיא דפרק מ"ח דקאמר רבא עד שתגיע לעונת נדרים לר' יוסי הוא דקאמר הכי מיהו הך דרבא דאיתמר סתם לא משמע ליה לרש"י דמיירי לר' יוסי כיון דסתמא קאמר וג"כ לא משמע ליה לומר דרבא סבר כר' יוסי לכך מפר' לה רש"י אליבא דרבנן ואיפשר דגריס רבה בהא וכגי' התוס' ורבה סבר דתוך זמן כלאחר זמן וכפי הנראה שכשכתבו התו' גירסא זו כיונו לישב פירושו של רש"י ז"ל אבל אין לפרש דרש"י סבר דרבא בפרק מ"ח סבר כר' יוסי דלא בעי גדולה לחליצה ודלא כשמעתא דמר שמואל בפרק י"ד דקאמר מכאן ואילך אינה חולצת אלא כלישנא קמא דלא קאמר לענין חליצה כלום ואנן מסקי' עד שתביא ב' שערות דלחליצה גדולה בעינן דאם כן בפרק התקבל נמי היה איפשר לו לפרש כן דס"ל כר' יוסי ואתיא כההיא דפרק מ"ח ממש ואמאי אצטריך רש"י לפרש דאתיא כרבנן ומשתגיע לעונת נדרים חולצת דלאו שומא נינהו אלא ע"כ את"ל דסבר רש"י דלרבא תוך זמן כלפני זמן ההיא דפר' מ"ח מפרשים לה דאליבא דרבי יוסי קאמר אבל לדידיה עד שתביא ב' שערות דלא משמע ליה דרבא סבר כר' יוסי ובפרק התקבל דלא משמע דמיירי לר' יוסי אלא לכולי עלמא מפרשי לה לכ"ע וגר' רבה ופליג ארבא וס"ל דתוך זמן כלאחר זמן ואיך שיהיה הא מסקי' הכא בפ' מ"ח דהלכתא עד שתביא ב"ש ואדחיה לה סברת רבה או רבא דאית ליה בפ' התקבל דתוך זמן כלאחר זמן ונמצא הכלל העולה מכל הסברות דתוך זמן כלפני זמן וליכא מאן דפליג עלה אלא שראיתי לא' מגדולי האחרונים שדקדקו מתוך דברי התו' שכתבו מ"מ נראה דהלכה דתוך זמן כלפני זמן ולא כתבו סתם מ"מ הלכה דתוך זמן כלפני זמן גם ממה שהאריכו בדבריהם לפרש דללישנא בתרא אין ראיה דתוך זמן כלפני זמן דלא ברירא להו לתוס' לפסוק הלכה דתוך זמן כלפני זמן ובודאי צ"ל דאף על גב דלענין חליצה ס"ל לתוס' דתוך זמן כלפני זמן ולא משמע להו כלל לומר דתוך זמן כלאחר זמן וכדכתי' ומשמע להו מאי דקאמר אבל לחליצה בעיא בדיקה דמכאן ואילך הוא דמהניא בדיקה אבל מקודם לכך בדיקה לא מהניא דאפי' אית לה ב' שערות קטנה היא מכל מקום לענין מאון לא סמכו על זה בפשיטות להקל בה שתוכל למאן ויש קצת הוכחה לזה גם כן מלשון התוס' שכתבו אבל היכא דאיכא שערות מצינו למימר דהוי כלאחר זמן ואינה ממאנת ולא היה לו לומר אלא אבל היכא דאיכא שערות מצינו למימר דהוי כלאחר זמן ותו לא וממילא משמע דאינה ממאנת ועוד דאיכא נפקותא אחריתי גם כן אם נאמר דהוי כלאחר זמן אלא ודאי כל מה שאומרים התוס' כאן אינו אלא לומר דלענין מאון כיון דהויא קולא אם נאמר דהויא כלפני זמן מצינו למימר דהוי כלאחר זמן ויש לספק ללישנא בתרא דאינה ממאנת ואיפשר גם כן דהיינו טעמא שלא הביאו התוספות ראיה לדבריהם מההיא דפרק מ"ח דמסיק והלכתא עד שתביא שתי שערות משום דהתם לענין חליצה מיירי ואעפ"י שנראה שאין התלמוד מחלק בכך בין חליצה למאון מכל מקום כיון דהתם לא מיירי אלא לענין חליצה והתוס' כאן כל עצמם הוא דין המאון לא הביאו ראיה משם ואעפ"י שאין זה דקדוק כ"כ שי"ל שלא הביאו ראיה משם משום דאיפשר לו' דכלה מלתא דרבא היא וכדכ' לקמן ואתיא כלישנא קמא דרבא הכא וכבר הביאו ראיה מדפסיק רבא כלישנא קמא דתוך זמן כלפני זמן והכל בכלל ואין צורך עוד להביא ראיה מהכא. אי נמי י"ל שהתוס' רוצים להביא ראיה דליתא כלל לסברת תוך זמן כלאחר זמן ואפילו לישנא בתרא ליכא למימר דסבר כלאחר זמן וכל הראיות שהביאו מוכיחים על זה למדקדק בהם אי נמי משום דלא מוכח כל כך דעד שתביא שתי שערות הוא זמן אחד אחר זמן עונת נדרים וכדכתי' לעיל מכל מקום פשיטא ודאי שיש לומר שאם התוספות לקחו בפשיטות בכל דבריהם דתוך זמן כלפני זמן ולא רצו לפרש הסוגיא באופן דתוך זמן כלאחר זמן היינו משום ענין חליצה דנפקא מינה קולא אבל לענין מאון אכתי י"ל דלעולם מספק' להו ולא ברירא להו להקל בה עוד מצאתי בספר העטור גבי פלוגתא דר' יהודה ור' שמעון בבדיקת נשים בפרק בא סימן דמוקי תלמודא דרבי יהודה סבר דתוך זמן כלאחר זמן כתב הרב הנז' שם וז"ל וקשיא לן כי מבעיא לן תוך זמן כלפני זמן או כלאחר זמן מאי קמבעיא ליה דהא פלוגתא דרבי יהודה ורבי שמעון היא ורב נחמן בר יצחק דאמר התם תנאי ומדחי ליה לימא כתנאי מהא דהא ליכא לדחויינהו כלל ואיכא למימר דלא מבעיא לן אלא לענין עונשין כדאסיקנא התם והתם הוא דפסקינן תוך זמן כלפני זמן אבל לענין חליצה ומאונין לא קאמר ואיכא למימר דהלכה כרבי יהודה כדקי"ל רבי יהודה ורבי שמעון הלכה כרבי יהודה וצ"ע. ומעתה צריכים אנו לחקור בחקירה אחת והיא אם לפי דין הגמרא יש לנו להחמיר בתוך הזמן אפילו מן הסתם אפילו כשלא נבדקה ולא ידעינן אם הביאה סמנין או לאו או אם אין חוששין בה אלא דוקא כשראינו שהביאה סמנין אבל כל שלא בדקוה מספקא לא חיישינן לה ולכאורה היה נראה דדוקא בבדקו ומצאו אבל כל עוד שלא בדקו אין חוששין כלל שמא הביאה דדוקא בהגיעה לכלל שנותיה קאמר רבא שאינה צריכה בדיקה דחזקה הביאה סימנין אבל קודם שהגיעה לכלל שנותיה לא חיישינן וכן נראה מפורש בדברי התוספות שכתבו שאין להוכיח ללישנא בתרא מדקאמר ממאנת די"ל דממאנת כשבדקו ולא אשכחו א"נ כשלא בדקו משמע ודאי דבשלא בדקו מיהא ממאנת ללישנא בתרא ואף על פי שזה בא במסופק בדברי התוס' שכתבו מיירי כשבדקו ולא מצאו א"נ כשלא בדקו ולפי מה שרוצים לומר דמיירי כשבדקו ולא מצאו אין להם דין זה אלא כשבדקו ולא מצאו אבל כשלא בדקו אפי' מספק חיישינן שמא הביאה מכל מקום נראה שא"נ זה עקר דמסקנא דגמרא מוקי מלתיה דרבא כשלא בדקו דקאמר דעד י"ב שנים ממאנת ומוכח בהדיא דבשלא בדקו מיהא ממאנת ולא אמרו התוספות היינו בבדקו ולא אשכחו אלא לפי מאי דס"ד תלמוד' לאוקמי בבדקי ולא אשכחו וכלפי זה הזכירו התוספות מציאות נבדקו ולא אשכחו אבל קושטא דמלתא ומסקנא דגמר' מלתיה דרבא מיירי בשלא בדקו ועלה קאמר בפשיטות דכל י"ב שנים ממאנת כך היה נראה לכאורה לומר לפום ריהטא אבל כד מעיינינן שפיר ולפי מה שכתבנו לעיל נראה שאין הענין כן דהא משמע בהדי' מבריי' בפ' ב"ס =בא סימן= דאפי' מספקא חיישי' אפילו כי ליכא חזקה דהא לרבי יהודה תוך הפ' אע"ג דליכא חזקה דרבא אין נשים נאמנות לומר קטנה היא ותמאן ולר"ש אחר הפרק אע"ג דליכא חזקה דרבא אין נשים נאמנות משמע דאפי' מספק חיישינן שמא הביאה דאל"כ אפי' בלא עדות הנשים ממאנת אלא נר' ודאי דאפי' מספקא חיישינ' ולהא מלת' לא אשכחן פלוגת' כלל ואע"ג דר"ת מפ' דתוך הפרק לאו היינו תוך זמן אלא יום אחרון של הזמן ולפי זה איפ' לדוחה לומר דדוק' בהא הוא דחיישינן וכן אחר הפרק לר"ש אע"ג דלית ליה חזקה דרבא דמ"מ יש לחוש בהם יותר שמא הביאה אבל תוך זמן דקדים טפי לא חיישינן מספק שמא הביאה סימנין אפילו למי שסובר דכלאחר הפרק דמי מ"מ ר"ח ושאר המפרשים לא פירשו כן כמו שכתבו התוס' שם ולא תלה ר"ת פירושו בזה כלל ולא הוזכר זה להכרח פירושו כלל ונר' ודאי דלכל הפירושים אפי' מספקא חיישינן שמא הביאה אפי' תוך הזמן כשת"ל דס"ל דתוך זמן כלאחר זמן ומעתה ע"כ לפי אותה אוקמתא דמוקי בגמרא מלתיה דרבא כשלא בדקו הא דאמר רבא קטנה שהגיעה לכלל שנותיה אינה צריכה בדיקה דמשמע דוקא הגיעה אבל לא הגיעה לא אפילו היינו אומרים דתוך זמן כלאחר זמן וכדמשמע מדברי התוס' בפ' בא סימן כדכת' לעיל צ"ל דמוקי לה בלא בעל דוקא אבל בבעל אפילו בלא חזקה דרב' הוה חיישינן אם היינו סוברים דתוך זמן כלאחר זמן וכדחייש ר' יהודה דסבר דתוך זמן כלאחר זמן וכן ר"ש אע"ג דלית ליה חזקה דרבא מעתה מ"ש התו' בלישנא דמר שמואל דאמר דקטנה כל י"ב שנים ממאנת דסבר האי לישנא דתוך זמן כלאחר זמן וממאנת היינו בשלא בדקו ע"כ כונתם לומר דנוקי האי מלתא כשלא בדקו ובלא בעל דאל"כ קשיא טובא מההיא ברייתא דפרק בא סימן דמשמע בהדיא דאפילו בלא בדקו חיישינן מספקא וכמו שהקשינו אההיא דרבא דאמר קטנה שהגיעה לכלל שנותיה ואפילו אם בלא דברי התוס' תדחה ההיא דרבא ולא תידוק מינה דוקא הגיעה לכלל שנותיה אלא תאמר ה"ה לא הגיעה אם היינו אומרים תוך זמן כלאחר זמן אבל רבא נקט הגיעה משום דסבר תוך זמן כלפני זמן ואפילו הביאה ודאי קודם שהגיעה אינו סימן אף על פי שמדברי התוספות בפרק בא סימן נראה שיש לנו לדקדק מלתיה דרבא דדוקא הגיעה וכדכתי' לעיל מ"מ לפי מה שאומרים התוספות כאן דסבר האי לישנא דתוך זמן כלאחר זמן וממאנת דקאמר דוקא בשלא בדקו קשיא טובא דכי לא בדקי נמי מאי הוי והיכי קאמ' ממאנת הא מספק' נמי חיישי' שמא הביאה וכדחיישי' בבריתא דפרק בא סימן ולומר שדעת התוספות לומר דאף על גב דסובר האי לישנא תוך זמן כלאחר זמן לא פסיק לגמרי כרבי יהודה ואפילו לחוש לספקו אלא דוקא כי הביאה ודאי הוא דחשיב כלאחר זמן אבל בספקו לא מחמרינן וקל הוא שרבא מקל בתוך זמן שלא לחוש לספקו כיון דרבנן לית להו תוך זמן כלאחר זמן אינו נר' כלל כיון שלא נמצא זה לשום סברא כלל ואדרבא תיק' דרבא דלא כמאן מלבד שמדקדוק דברי התוס' ז"ל שמדקדקים בפרק בא סימן במלתיה דרבא אין נראה כן וכדכתי' אלא ודאי צ"ל שהתוספות כשאמרו דללישנא דמר שמואל תוך זמן כלאחר זמן וממאנת היינו בשלא בדקו רוצים לומר דמיירי בשלא בדקו ובלא בעל וכמו שהוא לפי המסקנא דמוקי לה תלמודא בשלא בדקו שצ"ל דמיירי בלא בעל אבל בבעל אפילו מספקא חיישי' כדחייש בברייתא דפרק בא סימן וכשתמצי לומר דמיירי כשבדקו ולא מצאו כדכתבו התו' תחלה נוקי לה אפילו כשבעל ולא חיישינן לנשרו תוך זמן וכדכתבו התוספות בהדיא בפרק בא סימן אאידך מלתיה דרבא דהגיעה לכלל שנותיה אינה צריכה בדיקה דמיירי כשבדקו ולא מצאו ובבעל דלא חיישינן לנשרו קודם שהגיעה וכשהגיעה חיישינן אפילו בדקו ולא מצאו דלמא נשרו כיון שבעל וה"ה במימרא דמר שמואל נמי בהדיא דאפילו בלא בדקו חיישינן מספקא וכמו ולא מצאו ובבעל דכל י"ב שנה לא חיישי' לנשרו אבל מכאן ואילך חיישינן שמא נשרו ואינה ממאנת ולא כוונו התוספות כאן אלא לשתי אוקמתות הגמ' דמהדר לאוקומי' מלתיה דמר שמואל דלפי כל א' מהאוקמתות מתפרשים דברי רבא באופן א' כדכתי' ואמרו דממאנת והולכת דקאמר נמי איכא למימר דלא אמרו אלא משום דבדקו ולא מצאו א"נ בשלא בדקו כפי האוקמתות שנעמיד דברי רבא ונמצא א"כ לא אמרו התוספות דבשלא בדקו ממאנת ולא חיישי' אלא כשלא בעל דליכא ספק' דאורייתא אבל בבעל לא וה"ה בכל מקום שהוא ספק תורה כנדון שלנו ומעתה כ"ש לפי מה שאמרו התוספות דמיירי כשבדקו ולא מצאו די"ל דבשלא בדקו לא נאמר ממאנת כלל דאפי' לא בדקו יש לנו לחוש שמא הביאה כדמשמע מבריתא דפר' בא סימן והא דאמרי' הכא ממאנת לא מיירי אלא בשבדקו ולא מצאו אבל כשלא בדקו לא ולא עוד אלא שאיפשר לומר דלפי מאי דמוקמינן לה כשבדקו ולא מצאו כשלא בדקו אפילו לא בעל חיישינן מן הספק דעד כאן לא הוה אמרינן דכשלא בעל אם לא בדקו לא חיישי' אלא כי הוה מוקמינן מלתיה דרבא כשלא בדקו והוה ס"ל דדוקא כשלא בדקו הוא דחייש רבא אבל בבדקו ולא מצאו אין חוששין שמא נשרו ואפי' בעל אבל כי מוקמינן מלתיה דרבא בבדקו ולא מצאו וכשבעל וחיישינן לנשרו אחר שהגיעה לכלל שנים סלקינן חד דרגא בלא בדקו גם כן דאפילו בשלא בעל חיישינן ואוקמתא זו אף על פי שנראה לכאורה מן הגמרא דליתא ומסקנא דגמ' מלתיה דרבא מיירי בשלא בדקו כי דייקינן שפיר נראה דשפיר מוקמינן לה בבדקו ולא מצאו ויותר נראה שהיא מסקנת הגמרא לפי האמת דעד כאן לא הוה מוקמינן לה בשלא בדקו אלא משום סברת מאן דלא חייש לנשרו וכמו שהק' הגמרא הניחא למ"ד חיישינן שמא נשרו אבל למ"ד לא חיישי' לנשרו מאי איכא למימר ולדידיה אצטריך לאוקמו' בשלא בדקו אבל כיון דרב דימי אסיק הלכתא חוששין שמא נשרו והו' שבעל לא מוקמינן תו מלתי' דרבא בשלא בדקו אלא כשבדקו ולא מצאו ומשום חששא דנשרו וכן כתבו התוספות בפרק בא סימן אמאי דקאמר רבא קטנה שהגיעה לכלל שנותיה אינה צריכה בדיקה דמיירי כשבעל ובבדקו ולא מצאו ומשום חששא דנשרו וכן כתבו הרי"ף והרא"ש ז"ל דרבא מיירי כשבעל ומשום חשש נשרו: ונראה דלפי זה אידך מלתא דרבא נמי דאמר כל י"ב שנה ממאנת והולכת מכאן ואילך אינה ממאנת ואינה חולצת מיירי בבעל ומשום חשש נשרו ואפי' בדקו ולא מצאו והיא עקר מסקנת הגמרא לפי מאי דמסיק רב דימי דהלכתא חוששין שמא נשרו והוא שבעל ומצאתי לי סעד לזה בדברי הרמב"ן ז"ל בס' המלחמות בפ' התקבל ובדברי הר"ן ז"ל שהזכירו מימרא דרבא זו להקשות ממנה על מה שנר' מדברי רבא שם דקטנה חולצת וכתבו מכאן ואילך אינה ממאנת משום דחיישינן שמא נשרו ולכאורה ק' על דבריהם היאך אמרו חיישינן שמא נשרו שזה נראה הפך דברי הגמרא דמוקי לה בשלא בדקו ומ"ה חוששין שמא הביאה ואינה ממאנת אבל אם בדקו ולא מצאו ממאנת דלשמא נשרו לא חיישינן ואיך שיהיה תלמודא בהדיא לא מוקי לה אלא בשלא בדקו והיאך הם אומרים דחיישינן שמא נשרו אבל לפי מה שאמרנו ניחא שפיר דס"ל דכפי מסקנת הגמר' מלתיה דרבא מיירי בבדקו ולא מצאו ומשום חשש נשרו וע"כ לא הוה מוקי לה בלא בדקו אלא קודם מסקנת רב דימי וכדכתי' משום מאן דלא חייש לנשרו אבל כפי מסק' דגמ' מיירי בבדקו ולא מצאו ומשום חשש נשרו ואף דברי התוס' י"ל כן ומה שכתב' א"נ כדמוקי במסקנא שלא בדקו לא קרו ליה מסקנא אלא לפי מאי דשקיל וטרי' תלמודא לפי סבר' זו דהניחא למ"ד חוששין וכו' אלא למ"ד אין חוששין כו' ומסיק לדיד' דשלא בדקו אב' מ"מ לפי האמת מלתי' דרבא בשבדקו ולא מצאו אע"ג דבפ' מי שמ' אין נר' מדברי התוס' כן וזו נראת שיטת המרדכי ג"כ שסובר דבריתא דפרק בא סימן בלא בעל שכתב דהא דקתני בה דנאמנ' אשה לומר גדולה היא ולא תמאן כגון שבדקו אנשים ולא מצאו בה שערות ואי לאו נשים היתה ממאנת משום דלא בעל ולא חיישינן לנשרו כו' ודכתי' /וכדכתי'/ לעיל וכיון דהא דקתני נאמנת לומר גדולה היא ולא תמאן מיירי בלא בעל מסתמא מאי דקא' אבל אינה נאמנת לו' קטנה היה ותמאן מיירי נמי בכה"ג ודוחק לומר דקאי אנושא אחר כשבעל אלא הא נמי מיירי בלא בעל והשתא אי דייק המרדכי מלתיה דרבא דדוקא בהגיעה לכלל שנותיה הוא דחיישינן שמא הביאה סימנין משום חזקה אבל בלא חזקה לא אפילו היינו סוברים דתוך זמן כלאחר זמן וכמו שנר' שהתוס' מדקדקי' א"א לפ' ברייתא דפ' ב"ס בלא בעל כלל וכדכתי' לעיל אלא צ"ל דס"ל למרדכי דאף על גב דלפי האוקמתא דמוקי תלמודא מלתיה דרבא בלא בדקו צ"ל כן מ"מ לפי מאי דמסיק רב דימי הלכתא חוששין שמא נשרו והוא שבעל מלת' דרבא נמי מיירי בבעל וכשבדקו ולא מצאו דחיישינן לנשרו והשתא בלא בעל אפילו בשלא בדקו חיישינן מספקא אפילו בתוך הזמן ובריתא דפ' בא סימן אפילו בלא בעל וחיישי ר' יהודה ור"ש אפילו בשלא בדקו שמא הביאה סימנין אפילו בלא חזקה ואין מאמינין אפילו בבדיקת הנשים ואיך שיהיה מ"מ יש ללמוד מדבריו דאפילו בלא בעל דהוי דרבנן חיישי מספקא ר' יהודה ור"ש שמא הביאה סימנין דשלא נבדקה אפילו בלא חזקה נמצא א"כ שלפי מה שכתבנו מסברת האחרונים שחוששין להחמיר בתוך זמן דהוי כלאחר זמן ובהביאה סימן העליון שהוא מצטרף לתחתון אפילו למ"ד תוך זמן כלפני זמן כשבאנו לחוש לסברות אלה לשתיהן יחד או לא' מהנה אין להתיר ע"י המאון ההוא אפילו יתברר לנו עכשיו ע"פ עדים כשרים שלא היתה בזמן המאון בת י"ב שנים ויום א' ואע"ג דאפילו לפי הסברות האלה לא חשיבה גדול' בזמן ההוא אלא בהבאת סימנין מ"מ עכשיו א"א לנו לעמוד על הבדיקה שכבר גדלה וכבר כתבנו דכל שלא נבדקה חיישינן מספקא שמא הביאה אפילו קודם י"ב ויום אחד דליכא חזקה כמו שבררנו לעיל ואפילו נבדקה כל שאין עדות גמורה לא מהני לסברת הסוברים דעדו' גמורה בעינן על הסימנין ויש לחוש ודאי במקום ספק תורה מיהא ולא עוד אלא אפילו נבדקת ע"י כשרים היה נר' דלא מהני כפי סברת האחרונים שכתבו דבזמן הזה לא בקיאינן בבדיקה אלא שיש לגמגם דדילמא האחרונים ז"ל שהחמירו בחומרא זו לא החמירו אלא לאחר זמן משו' דאית לן חזקה דרבא דהביאה סימנין הילכך אמרינן דכיון דחזקה נגד הבדיקה יש לנו לחוש ולומר אימור לא בדק יפה אבל תוך זמן אפילו כשת"ל דנדון בו כלאחר זמן מ"מ כל שבדקנו ולא מצאנו יש לנו לסמוך אפילו על בדיקתנו ובכה"ג כתבו התוספות בחששא דנשרו דאפילו מאן דחייש לא חייש אלא לאחר זמן אבל תוך זמן אפי' מאן דסבר דהוי כלאחר זמן לא חייש שמא נשרו ומ"מ יש לח*וש דכיון דלא בקיאינן בבדיקה כל בדיקות שלנו ה"ל כאלו לא נבדקו כלל וכל זה אפי' כשיש עדות גמורה על השני' כמו שאמרנו ואצ"ל לפי העדות שהתקבל' שלא כמשפט העדות מצד כמה מיני ראיות ובפרט מחמת פסו' העד הא' שאין לנו עדות גמורה על השני' שיש לחוש ודאי כיון דנדון דידן הוי דאוריי' כמו שכתבנו ויש לנו להחמיר אפי' מן הספק וכל שכן אם יש עדים כשרים שראו בה רבוי שערות במקום דהוו סימן והיא גדולה בקומה שאין אנו צריכין עוד לעדות שנים אלא חשבינן לה גדולה ואפי' לקולא לענין חליצה ודכתב' התו' בפרק בא סימן ובקדושין פרק האומר ואפי' בלא רבוי שערות נראה לכאורה לפי שטת ר"י שכת' התוספות דקדושין דחשבינן לה גדולה אפילו בלא עדות שנים ולא אמרינן שומא נינהו אלא כשידענו בברור שלא הגיע לכלל שנים אף על פי שלפי דברי הרא"ש שם נראה דלא אמרה ר"י אלא שהאב נאמן כשיש שערות להחשיבו גדול לענין חליצה אבל בלא עדות שנים כלל לא כ"ש אם הוחזקה גדולה עפ"י השכנים והשכנות דסגי בכה"ג להחשיבה גדולה ולא בעי' שיעידו על הלידה ואפי' לענין חליצה לקולא כמבואר בדברי המרדכי ביבמות ובדברי הריטב"א בקדושין.
שו"ת ראנ"ח סימן כז
 
במותב ג' ב"ד הוינא ואתא מנשה והעי' שכאשר שמע על האימיני של ייני בדעט שהיו אומ' שנטבעו בים ואחרים אומרי' שהרגום התחפש ולבש בגדים אחרים וישנה את טעמו וילך לתור ולחקור במקו' שאומרי' שהרגו' האמת הדב' כדי למצוא לבתו התר ומנוחה יען שא' מהאנשים שאמרו שהרגו היה חתנו והתנכר עצמו כנכרי והלך למקום ששמו קאלו למנו שבלשון תוגרמא נקר' אמיר אליאבשי ושאל מנוצרי המקום במסיח ל"ת ואמר האימיניש של ייני בדעט באו הנה לשאול המכס והשיבו לו כן באו האנשים אמנ' שתה הכוס הזה עתה ואח"כ נגיד לך ואחרי ששתהו אמרו לו דע לך כי באו האנשים ההמה בשעה רעה להם כי כלם הרגנום לא נמלט מהם איש ואח"כ עשינו ב' פחתים והשלכנום בתוכם אז אמר להם לא פחדתם מהשובשי והשיבו לו כי כבר נתפשרו עמו ושאל מהם עוד ומהפירמה אשר באו בתוכה מה נעשה ממנה: והשיבו לו כי הבגדים והכלים אשר היו בתוכה חלקו להם והפירמה שרפוה באש והמזלג אשר בו מעמידים הפירמה בלימן השלכנוהו בתוך הים כדי שלא יודע הדבר:
 
אשת רבי יוסף ובנה העידו כי כאשר היו באים ממוטניאה פה קושטאנטינה דרך הים אמר בעל הספינה מסיח לפי תומו מראה באצבע הנה המקום אמיר אלבשי אשר הרגו בו את האימיניש היהודים אשר באו מקושטאנטינה על עסקי הייני בדעט וגם הפירמה אשר באו בתוכה שרפו באש:
 
יהודה העיד איך בלכתו לבלט תוך פירמה אחד אשר היו בה יהודים וישמעאלים והתחילו לספר על עניני הייני בדעט ורגלי אחד אשר היה בתוכם מסיח לפי תומו אמר היהודים אשר עשו הייני בדעט שהיו כמו ו' או ז' כלם הרגום ועיני רואות לא נשאר בהם עד אחד. אברהם העיד איך אמר לו הערל פוטי שהלך בבית המוטיבילי של גינקי"ל קואי ובהיותו שמה והנה ב' רגליים מאנדולי היסר באו בפני המוטיבילי ואמרו לפניו היהודים העמיליש של הייני בדעט כלם נהרגו יען שביוצאם מן המקום אשר היו שמה הלכו אחריה' ג' קאיקיש ובחנותם במקום אחד סבבום וכתרום והרגו' כלם ואח"כ בעברנו על המקום ההוא ראינום כלם על שפת הים הרוגים ועשויים חתיכות גם הפירמה ראינוה שם ששברוה:
 
שלמה העיד איך נכנס בספינה אחת הבאה מקלו לימנו הוא אמיר אלבשי שהיה לו עסק בה ונוצרי אחד שהיה בספינה מסיח לפי תומו שאל ממנו מה נעשה מהאנשים של הייני בדעט והנה שלמה השיב לו שאינו יודע דבר ברור לפי שיש אומרים שנטבעו בים ויש אומרים שהרגום וכשמוע הנצרי דברי שלמה נענע לו בראשו ושלמה שאל מאתו מדוע אתה מנענע בראשך והנוצרי השיב לו לולי שאני מפחד הייתי מגלה לך סוד אחד ושלמה נשבע לו שלא יגלה סודו לשום נברא בעולם שלא יירא ולא יחת ומה גם שלא היו שם עדים אחר כך אמ' הנוצרי אני הייתי שם באמיר אלבשי בתוך אני' א' מלא חטים כדי ללכת אל בית הרחים לטחון אותו כאשר באו היהודים העמיליש של הייני בדעט בתוך הפירמה של זולפי עקר אל המקום ההוא ואז היה הים הולך וסוער ועם כל זה האני /האניה/ אשר הייתי בו הרימו נס ללכת אל בית הרחים גם הפירמה אשר היהודים בתוכה פירשו נס כמו כן וכראותנו כי הים הולך וסוער ויהמו גליו חתרנו לשוב אל היבשה גם אנחנו גם אנשי הפירמה הנז' ונחן בלימן אחד שהוא למטה מן המקום הנקרא מיטליק אשר שם בית תועבה א' חרבה ונכנסו אנשי הייני בדעט שמה בתוך התועבה והציעו מצעות לשבת עליהם והתחילו לבער אש ולבשל כדי לאכול וילינו שם בתוך התועבה בלילה ההוא ובג' שעות טרם עלות השחר באו כמו ס' או ע' איש כלם אחוזי חרב וכל כלי זין ואבוקות בידם ובקול גדול ותרועה סבבו כל בית התועבה סביב כדי שלא ימלט איש והזהירו את כל אנשי האניה המלאה לה החטה הנז' אשר אני בה שלא יצא איש ממקומו פן תדבקם הרעה ואחר כך הוציאו את כל האנשי' החונים בתועבה א' א' למצוא חשבון וישחטום כלם שהיו י"ח אנשים ואחד מהם נמלט וירדפו אחריו ויתפשוהו ויביאוהו אל המקום אשר שחטו את הראשוני' וישחטוהו וימת גם הוא כאחיו באופן שלא נמלט איש גם הפירמה שרפו באש אחרי אשר לקחו גם הפירמה והחבלי' ויקרעו הנס וישימו ההרוגים בתוך הנס ויוליכום אל מקום אחר:
 
ראיתי העדיות שהועדו על הריג' האימיניש של הבדעט ובענין הצד השוה שבכלם שהאנשים האלה לא נכרו אלא בהיותם אימיניש נראה שדי להם בסימן זה להכרתם כיון שלא היו אימיניש אחרים בבדעט אלא אלה ובודאי אם לא היה ההיתר אלא על אימין אחד והועד שנהרג האמין סגי בהכי כמו שמו ושם אביו ושם עירו שמה שאמרו בתוספתא אין מעידין עד שמכירין שמו ושם עירו לא בא למעט אלא שאין סומכין על אומד הדעת אבל ודאי כל שמעיד בדבר ברור שא"א לספק באחר משיאין את אשתו ואף על פי שלא הוזכר שמו כמו שכתב הר"ן ז"ל בתשו' והוא מבואר בעצמו והכרת האמין ודאי דבר ברור הוא כיון של' חסר אמין אחר כלל אבל מצדדים אחרים יש קצת מקום דקדוק על העדיות ואשיבה ידי לדקדק אחת לאחת ואומר כי בעדות מנשה לכאו' איכא בה ג' תיוהי חדא אם דברי הגוים הוו מסיח לפי תומו כיון שמנשה שאל מהם אם באו כאן האימיניש לשאול מכס והם השיבו ע"פ דבריו מה שהשיבו ואעפ"י שמנשה התחפש בצורת גוי וכתב בתרומת הדשן דהא שכששואלין אותו ומשיב לא חשיב מל"ת היינו דוקא כששואל אותו ישראל משום דמרגיש שיש להם נפקותא בדבר ומשקר אבל כששואל אותו גוי שלא בפני ישראל והוא משיב חשיב שפיר מל"ת מי יסמוך על זה להקל ולומר שהגוים לא הכירוהו שהיה ישראל ואף על פי שמכוסם שתה די לנו אם נסמוך בזה בודאי גוי אבל להוסיף גם כן אף במקום שיש לספק אם הם מכירים אותו לישראל אם לאו אין לנו וכל שכן שדברי תרומת הדשן בהוראה זו הר"ן ז"ל נראה חלוק עליהם והבו דלא לוסיף עלה אבל מצד אחר יש להקל בזה כיון שמנשה לא שאל מהם על האימיניש אם היו חיים או מתים אלא אם באו שם לשאול המכס אם לאו והנה אמת כל מה שמצאנו לראשונים שהקלו להחשיב מל"ת כל שאין שם שאלה מבוררת כגון מה שרצה הריב"ש להקל באותו ענין שאמ' הגוי במה אתם מדברים אין ללמוד לנדון זה משום דכל מה שנושא ונותן שם הוא לומר שאין זה ברור שהיו מדברים על אותו פ' וכן בכל מה שכתב כשאין שואלין אותו הגוי אלא הוציאו קול והגוי מסיח מעצמו וכן מה שהורו גם כן במי ששאל על הספינה סתם והגוי השי' על מיתת היהודי' שבה דחשיב מל"ת היינו משום שאין שם שאלה ברורה על היהודים מגוי המשיב אבל כאן שהשאלה על היהודים מבוררת ומהגוי המשיב דבר זה מתורת המ' האלה לא למדנו אבל מצד אחר יש לנו לבא בזה שאיפ' שכל מה שאמרו שכשיש שם שאלה לא חשיב מל"ת לא אמרו אלא בשאלה דחי או מת או איה חברנו שהכונה ודאי לומר מה נעשה ממנו אם הוא חי או מת כה"ג דוקא הוא דאמרי' דלא חשיב מל"ת כיון שהוא נשאל על עקר העדות שאנו באים עליו אבל כשהשאלה היא על דבר אחר של אותו המת כגון בנדון זה שלא היתה השאלה אלא אם באו שם לגבות המכס אם לאו והגוי משיב לו כן באו ועוד מגיד לו דבר אחר שלא באה השאלה עליו איפשר לומר דלא חשיב נשאל בכה"ג אלא חשיב שפיר מל"ת ולא מצאתי ראיה לחלוק זה מדברי הפוסקים אלא מכח הסברא נראה שיש בו כדי לחלק אבל לא מתורת המורים להקל כעובדי דלעיל איברא שכשת"ל שהחלוק הוא חלוק אלא שנבא לספק דשמא הגוי הוא מבין שכונת השאלה היא לדעת אם הם חיים או מתים ותשובתו היא על שאלתם יש לנו להסתייע מדברי המורים דלעיל שאין אומרים כן ולעולם אין לנו לחוש שמא דברי הגוי המגיד המיתה הם תשובה למה שהוא מבין שנשאל ממנו ושנבין הבנת הגוי מתוך דברי הגוי והן אמת ששאלת באו האימיניש כאן לשאול המכס יש לפרשה היטב על שאלת העודם חיים שמפני שמועת הריגתם שואל אם באו כאן שהיו עתידים לבא שם ואם באו ודאי לא מתו או אם נהרגו או מתו ולא באו אבל כיון שיש לפ' השאלה על ענין אחר איפ' להסב אותה לשאל' אשר תצא לנו קולא ממנה דומיא דשאלת מה נעשה מהספינה שאף על פי שיש במשמעה שהיא שאלה בעד אנשיה מה נהיה מהם מ"מ הסבו אותה לשאלת הסחורות אשר יתחייב ממנה קולא כיון שאין לה הוכחה לצד החומרא עוד יש רעותא אחרת בעדות זו וגדולה היא בעיני שכיון שכ"ע ידעי שכל הגוים היו מצרים הרבה על הייני בדעט הזה וכלם היו מבקשים נפש האימיניש אם לחשבם שבזה ינצלו מהייני בדעט שייראו לנפשם אחרים ללכת שם וכל הקודם להורגם הוא מטיב עמהם ויהי להם למושיע ואף אם לא יחשבו שינצלו מזה מ"מ שרקו ויחרקו שן על האמיניש וישמחו הרבה לקראת מי שינקם מהם וזה דבר ברור בעצמו וכיון שכן יש לחוש שאמרו זה להתפארות לפני האיש ההוא בחשבם שהוא גוי ועבידו לאחזוקי שקריהו וכההיא דאמרי' פרק כל הגט שמע מקונטרסין של גוים איש פלוני נהרג אין משיאין את אשתו ופריך תלמודא והא קי"ל דמל"ת נאמן ה"מ במל"ת דלא שייכי ביה אבל במל"ת דשייכי ביה עבידי לאחזוקי שקריהו ופרש"י דשייכי בה שמתפארים שהרגו בדין עבידו לשקר כו' איברא שמהר"ם ז"ל אההיא דשקיל אספסתא ושדי קמיה חיותא כי היכי דלא אקטיליך כי היכי דקטלי לפלו' דאמרי' עלה דלא חשיב מל"ת משום דאיכא למי' דלמירמא אימת' הוא דעביד כת' שדוקא היכ' דמוכח בהדיא דלמירמ' עביד אבל מן הסתם לא חיישי' להכי אבל מ"מ בההיא דקומטרוסין לא אמרו כלום ואיפשר דבהא לא בעי' הוכחא אלא מן הסתם כל שיש לתלות שאומרה לאיזו כונה תולין להחמיר בכה"ג ולא דמי לההיא דשקול אספסת' וק"ל וכ"ת אין לנו לחוש לזה שאומרים כן להתפארות אצל השומע כיון שאת"ל שהוא שקר אין שום התפארות להם ומל"ת דעבידא לאגלויי היא אינה טענה דאם כן בההיא דקומטרוסין נמי נימא הכי שאין לתלות בהתפארות כיון שאם הוא שקר אין מקום להתפארות אלא עכ"ל דאפי' את"ל שהוא שקר הגוי מתפאר משום דשמא קרה לו איזה ענין שיש לתלות שמת באופן שנכון לבו בטוח שלא ישוב עוד לביתו ומ"מ אין זה מספיק להתר דחוששין דאמר בדדמי ומה שאמר שהמיתוהו הם הוא להתפארות בעלמא וא"נ הגוים אשר פיהם דבר שוא אפי' יחשוב שיתגלה לבסוף הוא מתפאר לפי שעה ואף על פי שלבסוף תגלה רעתו וימצא שקרן וכעין זה יש לומר ג"כ בנדון זה שהגוים ההם שמעו או חשבו שטבעו בים או שרדפו אחריהם להורגם או באי זה ענין שאין בו די להתר והם מעידים על דבר ברור שהרגום הם להתפארות או שאין חוששין אפי' אם יתגלה הענין ומ"מ התפארו אף כי לא תהי' תפארתם אלא לפי שעה ואין נראה לחלק בין זו לההיא דקוטרמסין /דקומטרוסין/ אם לא שנאמר דהתם חושבין הקוטרמסין /הקומטרוסין/ שלא יתגלה הדבר כגון שברח מפני הפחד או שהגלוהו או אי זה ענין שחושבין שלא יתגלה מש"כ בנדון זה שאין לומר כן כלל דהוי מל"ת דעבידא לאיגלויי טפי שהם כל כך אנשים והם אימיניש ויוצאים ביד רמה לגבות מס המלך ונשמע פתגם המלך אצל כל פנה וכל אלו חלוקים שאין כח ביד כל אדם לכבשם אם לא ימצאו בדברי הראשונים.
 
עוד יש רעותא אחרת בעדותו של מנשה שלא התברר מתוך דברי הגוים כמה היו הנהרגים אלא אמר האימיניש סתם ואף על פי שאמרו כלם נהרגו אין במשמע זה אלא שכל הנמצאים שם ביום ההרג נהרגו ולא נמלט מהם איש אבל עדין לא ידענו כמה היו שם ואיפשר שלא נמצאו שם בעת ההיא כל האימיניש אשר הלכו מכאן ויש מהם מי שהוא חי עדין וכל אחת מהנה היא בספק שבעלה חי ופשיטא דלא שייך לומר כאן ספק ספקא בספק נהרגו כל ההולכים ספק לא נהרגו ואת"ל לא נהרגו ספק אם בעלה של כל אחת שהיא באה לישאל בעלה נהרג אם לאו וכל שלא תבאנה להשאל עליה ועל חברת' אלא כל א' לבדה נוכל להתיר' מטע' ספק ספק' זה אינו שאין כאן אלא ספק אם בעלה חי או מת והכל חוזר אל ספק א' ובגמרא אמרינן מעשה בקולר של בני אדם שהיו מהלכים לאנטוכיא בא גוי אחד ואמר חבל על קולר בני אדם שמתו וקברתים והשיאו את נשותיהם: ולכאורה היה נראה שלא אמר הגוי אלא קולר של בני אדם סתם ולא אמר כמה היו גם לא אמר שקולר של בני אדם אשר יצאו מכאן כלם מתו או אפילו לא אמר כלם מכל מקום משמע שהקולר כלו מתו אלא סתם אמר קולר של בני אדם וכיון שהיה ידוע להם שקולר של בני אדם היו הולכים באותו דרך התירו נשותיהם ולא חששו כלל שמא אחד מהם פירש ולא היה בקולר ההוא בזמן המיתה וכן נראה מדברי הרא"ש ז"ל שכתב בתשוב' ולא מיבעיא יהודי שהיה עמי בדרך שהיה יחידי אלא חבורת בני אדם דאם איתא שמתו כלם קלא אית להו אפילו הכי סמכינן אעדות גוי אף על פי שלא הכיר שום אחד מהם אלא שידע שפלוני ופלוני היו מהלכים באותו הדרך נראה דבהאי ידיעה בעלמא שרינן להו אף על גב שהגוי לא אמר אלא חבורת בני אדם סתם ויש לחוש שמא פירש א' מאותם הידועים לנו שהלכו בדרך: אבל הרמב"ם כתב וכן אם יצאו בני אדם ביחד ממקום למקום והן אסורין בקולר או נושאים גמלים וכיוצא בדברים אלו והסיח הגוי לפי תומו ואמ' שי' אנשים שהלכו ממקום פלוני להקום פלוני והם נושאים כך וכך מתו כלם וקברנום משיאין את נשותיהם הרי הרב ז"ל נראה בפירוש שחשש למה שחששנו ופירש שהקולר היה מספר אנשים ידועים אצלנו ושהיו אסורים בקולר וכו' והגוי הסיח לפי תומו שי' אנשים שהלכו ממקום פלו' מתו כלם ומפני זה התירו את נשותיהם שאין לחוש עוד שמא פירש אחד מהם ולא עוד אלא שנראה גם כן שהגוי אמר שאותם י' בני אדם שיצאו מכאן בקולר ולא ידענו שיצא מכאן קולר אחר שהוא סימן יותר ודאי ושמא מיירי שידענו גם כן שלא יצאו משם י' אחרים בקולר באופן שכפי זה אין לספק באחרים וע"ד שהוא מפ' ביהודי שהיה עמי בדרך שהוא אומר ישראל שיצא עמי לדרך ולא ישראל שהיה עמי בדרך ואי מיירי בידוע שלא יצא אחר ואנחנו יודעים בברור מי הוא וא"ת אי ההיא די' בני אדם מיירי שאומר י' בני אדם שיצאו מכאן בקולר ואנו יודעים שלא יצאו י' אחרים בקולר מכאן אלא אלה א"ה מאי למימר פשיטא ודאי שהנשים מותרות שאין לך עדות ברורה מזו ואין לספק באחרים י"ל דהא קא משמע לן שאין צריך שיכיר הגוי את הישראלים ההם אלא אע"פ שאינו אומר אלא ישראלים שיצאו מכאן בקולר אפילו הכי משיאין וכענין זה בישראל שהיה עמי בדרך שהרמב"ם ז"ל מפרשה באומ' ישראל שיצא עמי בדרך מת שאין לספק באיש א' והא קמ"ל שאף על פי שלא הכירו הגוי וכן כתב עלה ואף על פי שאין הגוי מכיר אותו האיש ולהך מלתא גופה אמר וכן אם יצאו י' בני אדם כאחד ממקום למקום וכו' ואף דברי הרא"ש ז"ל אפשר לפרשם בכי האי גוונא שהוא לא אמר אלא שלא הכיר שום א' מהם אבל לעולם מיירי כשידוע שפ' ופ' הלכו באותו הדרך שיצאו מכאן והלכו דרך שם ואף מספר ההולכים שם והגוי העיד על היוצאים מכאן והלכו באותו הדרך כמספרם כמשפטם ואע"ג דבישראל שהיה עמי בדרך מקל הרב ז"ל שאף על פי שאינו אומר שיצא עמי מתירין שאני התם שהחשש הוא רחוק שצ"ל שההולך עמו פירש ממנו והתלוה אחר אבל בקולר של בני אדם שאין החשש כל כך רחוק שנקל יש לומר שפירש אחד מהם או שאיפשר להמצא קולר של בני אדם בדרך ע"כ מיירי באומר כל כך בני אדם אשר יצאו בקולר מכאן כ"ש שזכורני שראיתי בספר אחד שהאור זרוע ור"ח מפרשים לההיא דקולר ובס' בני אדם דמזכיר אותם בשמותם אב' האמת בעל הספר היה חולק עמהם ואחשבה לדעת מי היה הכותב כן. בעדות האשה ובנה אין ספק דהגוי ההו' הוי מסיח לפי תומו ואין בו החששות שחששנו בעדות מנשה ואפילו לדעת הר"ן המחמיר באומר פ' מת בלא הקדמת דברים דלא חשיב מסיח לפי תומו משום דנראה דמכוין להעיד הכא שאני שעל ידי ראיית המקום הסיח לפי תומו: אבל מכל מקום בענין החשש שלא נתברר אם נהרגו כל האמיניש או אם לא היו שם כלם גם העדות הזאת אינ' מספקת בעדות מנשה ולא עוד אלא שגרעה ממנה ג"כ שבעדות מנשה אמר הגוי כלם הרגנום וכאן לא אמר אלא אשר הרגו האימיניש אשר באו מקושטאנטי על הייני בדעט ואף על פי שאמר האימיניש אשר באו מקושטאנטינ' עדין אין זה לשון מספיק לכלול כל היוצאים מקושטאנטינה: וכבר כתבנו לעיל דברי הרמב"ם שהוא מצריך שיאמר מספר האנשים ושיאמר שכלם מתו וחשש זה הולכין בו להחמי' שהוא כתחלתה של עדות גם יש כאן חשש אחר שלא הזכיר הגוי קבורה דבשלמא בעדות מנשה אמרו הגוים ועשינו ב' פחתים והשלכנום שם ושם תהא קבורתם אבל כאן לא הזכיר כלל קבורה. וכבר ידוע מה שהרמב"ם ז"ל מצריך קברתיו ואף לדעת האחרונים שהעמידו דבריו בשאינו מכיר את הגוי הכא אינו מכיר את הגוי חשבינן להו כיון שלא הזכירום בשמם ואעפ"י שאומר היהודים האמיניש לא חשיב כמכירו בשמו וזה מבואר ואם כן לדעת הרמב"ם היה צריך לומר כאן קברתיו וכל שכן דחשיב כמלחמה דצריך לומר בו קברתיו לדעת הרבה גדולי עולם וסברת האחרונים הסוברים דבעד מפי עד דתלינן להקל שהעד הראשון הזכיר גם קבורה אינה ברורה בעיני ואדרבה לעניות דעתי יש ראיה להפך ואין כאן מקומה: עדות יהודה היא מבוררת יותר שהעיד שהרגלי מל"ת אמ' כו' שנראה שהוא מעיד ששיחת הגוי היתה ל"ת ויש במשמע לשון זה מסיח לפי תומו כדין מל"ת למר כדאית ליה ולמר כדאית ליה גם אמר מספר האנשים שהיו כמו ו' או ז' שכלם נהרגו באופן שאין לחוש שפירש איזה מהם והשאר נהרגו כענין שחששנו בשאר העדיות כיון שהוא אומר שכל הו' נהרגו ולא נשאר כאן לספק אלא שמא פירש א' מהם ונתלוה אחר עמהם ונעשה אמין גם שהרגלי ודאי אינו מדקדק בזה וכל הנלוים עמהם בשם אימיניש נקרא והאמת שהרא"ש ז"ל בתשו' דבריו מבוארים להקל בכל כיוצא בזה שכתב אההיא דישראל שהיה עמי בדרך לא הכיר הגוי את היהודי ולא ידע את שמו אלא שאמר שיהודי נתלוה עמו ומת והיו עדים שיודעים שאותו היהודי נתלוה עם זה הגוי והתירו את אשתו ולא הזקיקו ב"ד לחקור מן הגוי אם היה אותו היהודי שנתלוה עמו כי שמא אותו היהודי הלך לדרכו ושוב נתלוה עמו אחר ומת אותו היהודי אלא כיון שאותו היהודי נתלוה עמו תלינן בודאי שאותו היה שמת אבל הרמב"ם ז"ל חולק בזה שכתב ישראל וגוי שיצא מעמנו ובא הגוי מל"ת ואומ' ישראל שיצא עמי מכאן מת משיאי' את אשתו הרי שלא התיר הרב אלא כשאמר ישראל שיצא עמי מכאן שאין לספק שוב שעל אחר שנתלוה עמו בדרך קאמר וכפי הנראה שהרב ז"ל למד כן מסוגיא דגמר' פרק האשה שלום גבי בעיא דעד א' במלחמה דאמרי' התם מעשה בב' בני אדם שהיו באים עם אבא יוסי בן סימאי בספינה וטבעה והשיא ר' את נשותיהם ותסברא והא מים שאין להם סוף נינהו אלא הכא במאי עסקינן כגון דאמרו אסקינהו קמן וחזינן סימנין כו' ובתר הכי מייתי עובד' דההוא דאפקיד שומשומי גבי חבריה א"ל שקלתינהו והא כך וכך הויין ובחבית' הוה רמיין א"ל הנך שקלתינהו והני אחריני נינהו וכל הסוגי' שם בארוכה ומסקנ' דגמר' שם דחיישינן שמא פינן ויש לע"ד בסוגיא דקדוקי דברים אשר ראוי לשית לב עליהם לדעת הרמב"ם ולדעת הרא"ש ז"ל ועוד נאריך בהם אבל מ"מ יש בעדות זו רעות' אחרת גם כן שלא הזכיר הגוי קבורה וכל שכן דהרגלי הזה איפ' דהוי כמו עד אחד במלחמה ודומיא דנפלו עלינו גוים ולסטים שהוא גם כן ירא לנפשו פן תדבקהו הרעה ועם היותו עבד המלך הם לא חשבו אנוש שכבר הרגו בכלל ההרוגי' עבדי המלך אחרים ואין הכרח מדברי הרגלי שהוא היה מכלל ההורגי' גם בעדות אברהם פוליקר יש בו חששות שאר העדי' שאין האמיניש נזכרים בשמם ולא כמה היו אלא סתם אמיניש גם קבורה לא הוזכרה בדברי הגוי וכל שכן שיש בו קצת רעותא שאמר ואח"כ בעברנו עליהם ראינו אותם על שפת הים ההרוגים ועשויים חתיכות שנראה שלא ראו הם הריגתם אלא אח"כ עברו עליה' וראום הרוגי' וקרוב הדבר שמ"ש שנהרגו אינו אלא מכח מה שראו אותם הרוגים והדבר ידוע שעל ידי ראייתם הרוגים אין להתיר ואף אם נאמר שמקודם ג"כ שמעו מאחרים שנהרגו לא שמעו מפי מגידים להם שראו שנהרגו אלא מפי השמועה בעלמא ומראיית הקאיקיא שהלכו אחריהם. בעדות שלמה כהן היה נר' שיש ברור יותר ובפרט במה שאמר הגוי שהאמיניש אשר באו בפירמה של זולפיקר והכל יודעים שהאמיניש ההם נכנסו בפירמא של זולפיקר אלא דבפ' האשה שלום גבי ההוא גברא דאפקיד שומשמי גבי חבריה וא"ל שקלתינהו ואמ' ליה והא בחבית' רמו וכן וכן הויין ובעי רב חסדא למפשטיה מעובד' דב' ת"ח שהיו באים בספינה והתירו נשותיהם דלא אמרי הנך אזיל לעלמא והני אחריני נינהו וכפי הנראה דעובדא דשני תלמידי חכמים התירו מפני שידענו שאותם ב' ת"ח נכנסו באותה ספינה ודחי תלמודא דהתם מיירי דאסקונהו קמן ואמרו סימנין דעליהו סמכינן ופריך תו ומי חיישינן שמא פינן וכו' ולבסוף מסיק דכולי עלמא חיישינן שמא פינן וכו' ואף על פי שרש"י ז"ל פי' עלה היינו עובדא דב' ת"ח דאוקימנ' דאמרו סימנין דעליהו סמכינן ולפי דבריו לאו משום הכנסתם בספינה התירו אותם אלא משום סימנין מ"מ הא מסיק תלמודא במסקנא דלכ"ע חיישינן שמא פינן אלא שע"כ לפי דברי הרא"ש ז"ל בההיא דישראל שהיה עמי בדרך נראה שאינו חושש לזה דא"כ בישראל שהיה בדרך למה לא נחוש שמא פיר' הוא נתלוה /ונתלוה/ אחר עמו (וצ"ע) [וצ"ל] דס"ל להרא"ש דדוקא גבי פירות שבחבית חיישינן שמא פינן משום דכל הפירות שבחבית עומדים שם ע"ד ליפנות משם אבל סתם אנשים ההולכים ממקום למקום אין דרכן לפרוש א' ולהתלוות לו אחר ומשום הכי תלינן להקל וכי מייתי מב' ת"ח שהיו באים בספינה על הא דפירות אינו אלא משום סימנין וע"ד פירושו של רש"י ולפי זה גבי נדון דידן נמי יש להקל ולא דמי לפירות שבחבית אבל כבר כתבתי לעיל דעת הרמב"ם שהוא מחמיר אף בההיא דישראל שהיה עמי בדרך גם קבורה לא הוזכרה בדברי הגוי ההוא ואף שאמר הגוי שהיה מתירא מלצאת חוץ לראות אם לא שנאמר שמ"ש ויקרעו הנס וישימו ההרוגי' בתוך הנס ויוליכום אל מקום אח' יחשב כמו הזזתי אותו ממקום למקום שכתב הר"ן דמהני כמו קברתיו והאמת שלענין להחשיב זה כמת במלחמה קטנה לחלק דע"כ לא חששנו אפילו במלחמה קטנה אלא כשהמלחמה ההיא שייכא לעד ג"כ משום דאמרינן שהוא ירא לנפשו לשהות שם לראות שמת ואמר כדאמרי' אבל כשהמלחמה לא שייכא לדידיה כלל והוא יכול לעמוד שם בלתי פחד אין לחוש וכן הוא מתבאר מתוך דברי התוספות ובנדון זה אף על פי שאומר העד שההרוגים /שההורגים/ הזהירום שלא יצאו מהאני' פן תדבקם הרעה מ"מ בהיותם תוך האני' בטוחים היו ועוד דההיא דוקא באומר מת סתם דחיישינן דזמנין דמחו ליה ברומח כו' אבל הכא העד אמר שראה ששחטום וסתם שחיטה משמע שחיטה מפורעת וגרועה דאף על גב דלפי פי' הרמב"ם ז"ל וגירסתו בבעיא דשהה במיעוט סימנים מספקא ליה לגמרא בירביצנה וישחוט אי מעוט סימנין מיקריא שחיטה מ"מ בלשון בני אדם אינו כן אבל דמדקאמר ויביאו גם אותו וישחטוהו וימת גם הוא כאחיו ומזכיר מיתה בכלם אין ראיה דשחיטה גמורה קאמר דהא על זה עצמו אנו דנים שבמלחמה אומר העד מת אעפ"י שלא מת וק"ל מיהו כל זה לא מהני אלא לדחות צורך קברתיו במלחמה שהיא חששא שחששו בה הרי"ף והרמב"ם והאחרונים חששו לדעתם אבל צורך קברתיו שמצריך הרמב"ם ז"ל בכל גוי המל"ת עדיין במקומו עומד ומכל החלוקין שחלקו האחרונים בדברי הרמב"ם אין גם אחד שייך בנדון זה לא מה שחלק הריטב"א ז"ל דכשהוא מכריז מאן איכא בי חסא מאן איכא בי חואי אין צ"ל קברתיו דהא הכא לא בא לבשר לביתו ולא להכריז כלל ולא מה שחלק הרב המגיד משנה והר"ן שלא אמר הרמב"ם ז"ל אלא כשאין מזכירו בשמו ולא היה מכירו דהכא נמי לא היה לו שום הכר בהם אלא שידע מפי השמועה שהם האמניש של ייני בדעט וגרע מיהודי שהיה עמי בדרך וק"ל ולא מה שחלק הר"י סגיש שלא הצריך אלא במעיד שראה הריגתו או מיתתו שהעד הזה מעיד שראה הריגתם ולא נשאר לנו אלא החלוק שמחלק הרא"ם ז"ל שלא הוצרך קברתיו אלא בישראל שהיה עמי בדרך שדרך הולכי דרכים כשאין רואים אחד שהיה עמהם בדרך אומרים עליו שמת דלפי חלוק זה בנדון זה אין צורך לקברתיו. אבל מכל מקום בעדות זו איני רואה עדות כלל שהרי לא העיד העד אלא שהוציאו את כל האנשים החונים בתועבה וישחטום שהיו י"ח איש וכו'. והוא לא אמר מתחלה שלא היו בתועבה אנשים אחרים זולת האנשים של הייני בדעט אלא שהאנשים שהייני בדעט חנו שם ואף על פי שהתועבה היתה חרבה ואינה דירת אדם מכל מקום איפשר שלפי שעה חנו בה אחרים גם כן כמו שחנו אלה ולפי זה כשאמר שהוציאו כל האנשים אשר בתועבה ושחטום מאן לימא לן שקצת מהיהודים לא ברחו מכאן והנשארים שהם כל הנמצאים בתועבה שהרגו היו מכלל האימיניש ומכלל האחרים ומ"מ אם שלמה מעיד שהגוי אמר שהוציאו את כל האנשים אשר הזכיר מקודם אשר נכנסו בתועבה גם אם יאמר שהגוי היה מכיר את האמיניש הנז' מקודם באופן שיצדק בו החלוק של המ"מ והר"ן דצורך קברתיו שנראה שהוא עקר החלוק גם שיצטרף לחלוק הרא"ם ולא יהיה חלוקו בטל ברוב חלוקי האחרים אפשר שתספיק עדותו אבל מסתמא אין לומר שהתפרש זה בדברי הגוי כיון שהוא עד מפי עד מההיא דתרומת הדשן בעד מסיח לפי תומו מפי גוי אחר סתם שהולכין להקל שאין הנדון דומה לראיה וק"ל. הן אמת שבעדות יהודה אשר העיד משם הרגלי שאמר היהודים אשר עשו הייני בדעט שהיו כמו ו' או ז' כלם נהרגו יש לנטות יותר להקל ולומר שהרגלי היה מכירם מקודם הכרה שלמה באופן שלא יהיה צורך לקברתיו ואם דעת מורי הוראה מסכמת לסמוך על עדות זו להתיר אעשה כן גם אני.
שו"ת ראנ"ח סימן כח
 
ראובן צוה ששתי נשיו תשבנה בביתו כאשר הן היום בחייו ותהיינה עיניהן פקוחות על בנו יחידו לכל צרכי השגחתו להשכיל להטיב עמו ולהדריכו בדרך ה' שיהיה לומד ובתורת ה' יהגה יומם ולילה וכו'. עוד אמר איך ב' נשיו כל אחת יש לה תחת ידה ורשותה סכי נדוניתה וחפציה וצוה שכל אחת תחזיק במה שתחת ידה וב' בתים מולקי שיש לו בית גדול בקורו ג"שמי ובית קטן בשטוורושי שיכתב הבית הגדול לאשתו הגדולה והבית הקטן לאשתו הקטנה ולא תפרדנה אשה מאחותה רק שתהיינה יחדיו בביתו כמו שהיו בחייו ותהיה ההוצאה שוה ביניהם האכילה ושתיה וכל צרכיהן ויהיה בנו יחידו מושגח משתיהן בכל עניניו ובכל צרכיו כאשר היו עושות עוד צוה שאם אשתו הקטנה תבקש להפרד מחברתה ללכת להיות לאיש שלא יהיה לה שום זכות במתנת הבית הנז' רק סכי נדוניתה בלבד ומלבושיה וחפציה שהיתה מתקשטת בהם שהם מלבד כתובתה אך בזאת שבנו לא יהיה סומך על שלחן אחרים ע"כ לשון הצוואה. והנה האשה הקטנה לא הכניסה שום נדוניא מבית אביה כלל רק בעלה המצוה הנז' כתב לה בכניסתה לחופה עשרים אלפים לבנים ונפל ספק בהבנת מה שצוה שתטול האשה הקטנה אם תבקש להפרד מחברתה עוד נסתפק כל עוד שהיא יושבת עם חברתה אם תחזיק בבית הקטן ותרד /ותדר/ בו אם לאו ואם אוכלת פירות אם לאו ואם באה למכור אותו אם מעכבין על ידה אם לאו:
 
תשובה הנראה מפשט הלשון הוא שהאשה הזאת יש לה נדוניא ומלבושים וחפצים ומלבד אלה יש לה כתובה והיתה הצואה שתגבה הכל והכתובה ממילא נגבית שמפני שכתב לה אלה לא איבדה כתובתה אבל מאחר שברור הדבר שלא היתה לה נדוניא כל עקר אלא כתובתה שכתב לה ע"כ לומר שהעשרים אלפים לבנים שכתב לה הוא שקורא בשם נדוניא ומה שאמר שהם מלבד כתובתה יש לומר א' משני דברים או שהכתובה היא המאתן זוזי דאינון עקר הכתובה או שהנדוניא שאמר תחלה הוא שקורא אחר כך כתובה ומ"ש סכי נדונייתא ומלבושיה וחפציה שהם מלבד כתובתה לשון שהם מלבד כתובתה לא קאי אלא אחפציה הקרוב אליו וא"נ אמלבושיה נמי וקאמר שמלבושיה וחפציה הם מלבד כתובתה דהיינו הנדוניא שהזכיר לעיל ובין כך ובין כך יש לה לגבות סך הנדוניא ומלבושיה וחפציה ואיברא שההבנה היותר קרובה בלשון הוא בלשון שהם מלבד כתובתה קאי אדסליק מניה דומה למה שכתבו האחרונים בסדור הגטין במי שיש לו שם חניכה שכותבין הכנוי סמוך לשם עצמו כגון פלוני המכונה פלוני בן פלוני ולא יכתוב פלוני בן פלוני המכונה פלוני דאם כן הוה משמע דהכנוי קאי על שם אביו הקרוב אליו ובפרקא קמא דיומא מספקא ליה לתלמודא בהא דכתיב היא העיר הגדולה אי קאי ארסן או אנינוה וכתבו בתוספות שם תימא דכיון דמספקא ליה ארסן או אנינוה כל שכן דאיכא לספוקי בכלח דמינה סליק ותירצו משום דכתיב היא העיר הגדולה משמע ודאי שהפי' היותר מבורר הוא דקאי אדסליק מניה. גם הרשב"א בתשובה נשאל על שני יוסף בן שמעון ויצא שטר חוב על אחד מהם ואביו של אחד מהם כבר מת בשעת הלואה וכתוב בשטר אני יוסף בן שמעון נר' /נ"ר/ לויתי מפלוני מנה והשיב כל שהוא כותב כן יש לחוש שמא הערים לכתוב כן לפטור את עצמו ולחייב את חברו וכו' אבל אם היה כתוב בשטר אמר לנו יוסף בן שמעון נ"ר לויתי מפלוני מנה נראה דהוי סימן כי היכי דאי כתבי יוסף בן שמעון הכהן הוי סימן נראה מדברי הרב ז"ל דנ"ר לא מצי קאי אלא אשמעון שלפניו דאם היה אפשר לו דקאי אלפני פניו לא הוי סימן כלל אלא שראיתי מהרי"ק ז"ל בסימן מ"ט שחלק על הרשב"א בזה מטעם דאפשר לו' דנ"ר קאי איוסף דלפני פניו ואני איני רואה מקום לזה אחר מה שכתבו האחרונים בההיא דהמכונה כדכתי' ואפשר שנראה לו לרב ז"ל דנהי שכתבו הפוס' ההיא דהמכונה כדכתי' וכן התוספות דמשמע מדבריהם כההיא דהיא העיר הגדולה דמסתמא קאי אדסליק מניה היינו ודאי שהפי' היותר קרוב הוא זה ולכתחלה ודאי צריך ליזהר מזה בגט וכיוצא בו אבל מכל מקום אינו מן הנמנע נמי לומר דקאי אלפני פניו ומשום הכי אין דינו של הרשב"א ז"ל ברור. ועדיין היה אפשר לומר שהרב ז"ל מיירי כגון שמפורש מן השטר דההוא נ"ר קאי אשמעון ולא איוסף כגון שכתוב נ"ר אחר איוסף דהשתא נר' /נ"ר/ שני ודאי אשמעון קאי ואף על פי שכותב אבל אם היה כתוב בשטר אמר לנו יוסף בן שמעון נ"ר ולא הזכיר נ"ר איוסף לאו דוקא שכתב כן אלא לא חשש הרב לכתוב אלא מה שבא לדון עליו דהיינו נ"ר שני ומכל מקום עקר הדבר נראה שסבור הרשב"א ז"ל דלעולם לא מצי קאי אלא אדסליק מניה ולא אלפני פניו אלא מיהו עדיין כל זה איננו שוה להכריח דשהם מלבד כתובתה לא קאי אלא על מלבושיה וחפציה דסליק מנייהו ולא על נדונייתא גם כן דכל הני דאמרן לא מצי קאי אתרווייהו אלא אלפניו או אלפני פניו דוקא ובכל כי האי גוונא אמרי' ודאי דלא קאי אלא אדסליק מניה ולא אלפני פניו אבל היכא דאיכא למימר דקאי אתרווייהו מאן לימא לן דלא קאי אלא אדסליק מניה. ובפרקא קמא דחגיגה עליה דקרא ויעלו עולות ויזבחו זבחים שלמים לה' פרים בעי רבא היכי קאמר ויעלו עולות כבשים ויזבחו זבחים פרים או דילמא אידי ואידי פרים למאי נפקא מינה לפסוקי טעמי וסלקא בתיקו. ולכאורה נראה שבענין זה עצמו מחלקים בתוספות שם שכתבו עלה דההיא בעיא דרבא למימר לפסוקי טעמי ולא דמי לה' פסוקים שאין להם הכרע ולא אזלינן בתר פסוקי טעמי התם לא מצי קאי אתרווייהו דאין משמעות שניהם שוה אבל הכא מצי קאי אתרווייהו ואף על פי שבהבנת דברי התוספות יש לפרש הבנות מתחלפות אין כאן מקומם מכל מקום פשט הדברים נראה שהם מחלקים בענין זה שכשאינו חוזר אלא אל האחד מהם אין לחוש כל כך אבל במקום דמצי קאי אתרווייהו פסקינן טעמי ואי לאו הכי מוקמינן ליה אתרווייהו ופלוגתא דתנאי היא בעלמא אי מקרא נדרש לפניו ולא לפני פניו או נדרש לפניו ולפני פניו ומכל מקום אף כשתמצי לומר שאפשר לומר דקאי אתרווייהו אין מי שיאמר שבהכרח קאי אתרווייהו אלא אדרבא לכולי עלמא קאי אדסליק מניה ולמ"ד דמקרא נדרש לפניו דוקא לא קאי אלא אדסליק מניה וכיון שכן מפרשינן שפיר לשון שהם מלבד כתובתה דלא קאי אלא אמלבושיה וחפציה וכתובה היינו נדוניא דלעיל ואין לאשה זו אלא סך הכתובה ומלבושיה וחפציה ואף על פי שא"כ לא היה צריך לומר שהם מלבד כתובתה אלא הוה סגי לומר נדוניתה ומלבושיה וחפציה וממילא משמע שמלבושיה וחפציה הם מלבד כתובתה דהיינו הנדוניא כיון שאומר סכי נדוניתה ומלבושיה וחפציה ואף על פי שהרבה לשונות המשנה דקתני בכי האי גוונא ואמרינן עליהו פרושי קמפרש מכל מקום מן הסתם אין אומרים כן אלא הא והא משמע מכל מקום כיון שידוע שאין שם נדוניא על כרחין צריך לדחוק הלשון בכל אופן שיהיה ולא עוד אלא שמכח ייתור לשון זה אני מספק דדילמא הא דקאמר ומלבושיה וחפציה שהם מלבד כתובתה בא לפרש בענין המלבושים והחפצים עצמם שאמר שיתנו לה סכי הנדוניא מהמלבושים והחפצים ורצה שיתנו לה עוד גם כן כל שאר המלבושים והחפצים שהם מלבד סך הנדוניא והיינו דקאמר ומלבושיה וחפציה שהם מלבד כתובתה והוא הבדל לא ביאור וזה נראה גם כן מוכרח ממה שאמר בתחלת דבריו שכל אחת מנשותיו יש לה תחת ידה ורשותה סכי נדוניתה וחפציה ובודאי דסכי נדוניתה שלה לא היה תחת יד שום אחת מהנה במעות בעין אלא במלבושים וחפצים ועליהו קאמר שתחזיק במה שבידה ועליהו קאמר בתר הכי גם כן סכי נדוניתה ומלבושיה וחפציה וכו' ועכ"ל כדפי' דשאר מלבושיה וחפציה קאמר וכ"ת דאם כן היה יכול לומר סתם שיתנו לה כל המלבושים והחפצים והיה הכל בכלל אין הכי נמי שאם היה אומר כן היה מובן גם כן מה שרצה לומר אבל מ"מ הוא רצה לומר בלשון זה ומכל מקום אין כאן ייתור ענין כלל דמלבושים וחפצים דקאמר השתא אינם אלא המלבושים והחפצים שהם מלבד הכתובה דהיינו הנדוניא.
 
ולענין הבית תחלה אני אומר שאין ספק ודאי שמתנת הבית הזה הי' תלויה בתנאי הנשואין ואם נשאת ולא קימה התנאי אינה מכח המתנה ההיא כמו שצוה בצואתו בפירוש ולא שייך כאן כלל כפל תנאי ושאר דיני התנאים גם אין לספק בה מההיא דאמרינן בפרק שני דביצה ההוא גברא דאמר ליה הבו ליה ד' מאה זוזי לפ' ולנסוב /ולנסיב/ ברתיה אמר רב פפא ד' מאה שקיל וברתיה אי בעי נסיב אי בעי לא נסיב. ופירשו המפרשים דטעמא דכיון דאמר הבו לה ת' זוזי תפוס לשון ראשון וזכה במתנה דדבריו ככתובין וכמסורין דמו וכי הדר אמר לנסיב ברתיה אי בעי נסיב אי בעי לא נסיב והכא נמי תרצו לומר דתפוס לשון ראשון שזכה אותה בבית ומה שאמר אחר כך שאם תהיה לאיש לא תזכה בבית לא חיישינן לתנאיה דומיא דההיא זה אינו כלום דהכא קודם מתנת הבית אמר גם כן שב' נשותיו תשבנה בביתו כאשר הם בחייו ואחר כך צוה על מתנת הבית ואחר כך חזר עוד לומר שאם תפרד אשתו הקטנה לא תזכה בבית והשתא הוה ליה כההיא דאמרינן התם טעמא דאמר הבו ליה ולנסיב אבל אי אמר לנסיב והבו ליה אי נסיב שקיל ואי לא נסיב לא שקיל והכא נמי כיון שהקדים ישיבת הב' נשים בביתו כאשר היום ואחר כך המתנה אי תקיים התנאי זוכה ואם לאו לא וכל שכן שפסק זה תמוה ודאי ועכ"ל דטעמא אחרינא איכא במלתא וכדכתב עלה מהר"י ז"ל בתרומת הדשן סי' ש"ן וז"ל כל ימי תמהתי אהך פסקא דתלמודא וכו' נמצא שלפי דברי הרב ז"ל אין כאן מקום ספק כלל. ואף כפי המובן מדברי רש"י והתוספות לכאורה אין לך בו אלא ההוא גוונא דוקא אמנם כעין נדון דידן שבפי' אמר שאם תפרד לא תזכה לא יהא אלא חזרה הרי פשיטא שש"מ יכול לחזור מדבריו ואין שום ספק כלל שאם לא תקים התנאי שאינה זוכה במתנה ומעתה צריך לחקור בענין הספק האחר שנסתפק אם תחזיק במתנה הנז' ואף על פי שמתנתה תלויה ועומדת דאם לא תנשא שאם תנשא לבסוף לא זכתה במתנה הבית כמבואר בצואה. נראה ודאי שהיא זוכה מיד במתנה ומחזקת בה ואין חוששין שמא לבסוף תנשא ותתבטל המתנה למפרע ואף על גב דבפרק מי שאחזו תניא הרי זה גיטך על מנת שתתני מאתים זוז כו' ולאחר לא תנשא עד שתתן ומשמע דאינה זוכה בדבר עד שתקיים התנאי שני התם דחיישינן שמא לא תקיים התנאי ונמצא למפרע נשואיה באסור והוי מעוות לא יוכל לתקון אבל לגבי ממון דאם לא תקיים התנאי תחזור המתנה אין חוששין בדבר ולא עוד אלא שאפילו לגבי איסורא אמרינן בפרק המגרש אי הכי כלהו תנאי נמי לא תנסיב דילמא לא תקיים תנאה. וכפי הנראה שעל זה סמך הרמב"ם זכרו לברכה בפרק ח' מהלכות גירושין שכתב ויש לה להנשא לכתחלה אף על פי שעדיין לא נתקיים התנאי ואין חוששין שמא לא יתקיים הואיל והיה התנאי מעכשו. ודבריו תמוהים ודאי שהרי בפירוש אמרו בבריתא ולאחר לא תנשא עד שתתן. והר"ן זכרו לברכה כתב דהרמב"ם מיירי בתנאי שהוא בשב ואל תעשה דוקא והוא תלוי בידה ובבריתא לא אמרו ולאחר לא תנשא אלא בתנאי דאם תתני לי מאתים זוז דוקא משום דהוי בקום עשה והוא דבר שאינו תלוי בידה שאפשר שלא ירצה הבעל לקבלם והלכך לאחר לא תנשא עד שתתן אבל בתנאי שהוא בידה ובשב ואל תעשה לא אמרינן הכי ובכי האי גוונא קאמר הרמב"ם ז"ל ויש לה להנשא לאחר וכו'. וכל זה ודאי דוחק גדול דהרמב"ם ז"ל סתמא קאמר והיה לו לרב ז"ל לפרש באיזה תנאי אמר כן לא לכתוב סתם ויש לה להנשא וכו':
 
אבל נראה יותר לומר שהרמב"ם ז"ל סמך על מה שאמרו כאן כלהו תנאי לא תינסיב דילמא לא מקיימה תנאה דמשמע דבכולהו תנאי מינסבא וכיוצא לזה כתב הרב המגיד ז"ל אלא שקשה לומר שהברייתא שאמרה בפירוש כן היה נדחית מפני דברי הגמרא כאן ודברי הגמרא יש לתרץ בהם שאינם חולקים על הברייתא כמו שכתב' המפ' ואפשר לומר דסבירא ליה להרמב"ם ז"ל דהך ברייתא דקתני ולאחר לא תנשא עד שתתן מאן קתני לה רבי אלעזר בן ערך דחייש טפי לדילמא לא תקיים התנאי וסבר דמשום הכי בעל מנת שלא תנשאי לפלוני אינו גט ושאר תנאי דמפ' התם טעמא אחריני פליגי עליה התם והיינו משום דסבירא ליה דאין לחוש כלל לשמא לא יתקיים התנאי וכל תנאי דעלמא מינסבא אפילו לכתחלה והלכך גבי על מנת שלא תנשאי נמי לא מחמרינן הילכך לא סמך הרב ז"ל על הברייתא הזאת כיון שהם דברי יחיד ושאר תנאי פליגי עליה משום האי פירכא גופה דפריך בגמרא דכל תנאי נמי לא תינסיב ונמצא כפי זה שכל דבר שהוא על תנאי הזוכה זוכה בדבר ההוא ואין אומרים שמא לא יתקיים התנאי ואפילו לסברת שאר המפרשים שכתבו הר"ן והרב המגיד ז"ל שהם מחלקים בין תנאי שהוא בקום עשה לתנאי שהוא בשב ואל תעשה ובין תנאי שהוא תלוי בידו לתנאי שאינו תלוי בידו מכל מקום בנדון שלנו נקבצו באו כלהו לטיבותא שהתנאי הוא בשב ואל תעשה והוא תלוי בידה הלכך זוכה במתנתה מיד ומחזקת בה ואף על פי שיש מן המפרשים גם כן שהחמיר בדבר לומר דבכל התנאים שהם בשב ואל תעשה ותלויים בידה לא תנשא ומפ' בההי' דקאמר תלמודא כלהו תנאי נמי לא תינסיב דאפשר אחר קיום התנאי קאמר כמבואר שם בדברי הר"ן מכל מקום נראה לעניות דעתי כדכתבתי לעיל דעד כאן לא חיישינן להכי אלא גבי אסורא משום דלא נתן להשבון וכדאמרינן נמי גבי שבועה דקונם עיני בשינה היום אם אישן למחר דלא יישן היום שמא יישן למחר דבתנאה לא מזדהר איניש כדמסקינן שם בנדרים אבל גבי ממונא דלא נפיק מניה חורבא לא אמרינן הכי:
 
איברא שמלשון הרב המגיד היה נראה קצת לו' דאדרבא לגבי איסורא דוקא הוא דלא חיישינן לשמא לא יתקיים שכתב יש בזה דעות חלוקים למפ' יש מי שסובר כדברי הרמב"ם ז"ל והוא שיהיה בידה לקימו וכו'. ויש מי שמחמיר ואומר שאפילו בתנאי שהוא בשב ואל תעשה לא תנשא עד שיעבור הזמן ויש מי שמכריע בין דעות אלו ואומר שבכל תנאי שהוא בשב ואל תעשה והוא בידה לקימו אין חוששין שמא תעבור עליו ותקלקל עצמה שאינה חשודה בכך משמע דדוקא היכא דשייך קלקולה דידה הוא שהקלו לסמוך אפילו בתנאי דאית ביה תרתי לטיבותא שהוא בשב ואל תעשה והוא בידה. ומכל מקום עדין י"ל שלא הוצרכו לכל הטעמים האלה אלא לגבי אסורא שהיה ראוי לחוש להחמיר אבל גבי ממונא מעקרא אין מקום להחמיר כלל ואפילו ליכא טעמא דקלקולה הלכך האשה הזאת מחזקת במתנה הנז' כל זמן שהתנאי מתקיים ואין לומר דאדרבה הכא אית לן למיחש שלא לתת המתנה בידה שמא תכסיף וכדאמרינן בפרק מי שהיה נשוי גבי ד' נשים דחיישינן שמא תכסיף שמבואר בדברי המפרשים שאין לחוש לשמא יכסיף אלא במי שאפשר שאין גביתו על פי האמת אלא בזיוף כגון ההיא דאשה דכיון שאינה שלה לא תחוש להשביח אבל בכי האי גוונא דנדון דידן שהיא באה להחזיק במתנה בתורת שלה ואפשר שלא תעבור על התנאי ותשאר המתנה בידה לא חיישינן כלל לשמא תכסיף וכן מ"ש בפרק הגוזל דאפילו אית ליה קרקע למלוה חיישינן שמא יכסיף התם חיישינן אפילו לחשש מועט בעלמא שלא נכתוב אדרכתה ודברי הרשב"א ז"ל בתשובה בסימן אלף קכ"א צריכים לי עיון שחלק בההיא דד' נשים כחלוק דלעיל מפני שאינו שלה וכתב א"נ כי ההיא דאמרי' התם בבבא קמא אדרכתא אמטלטלי לא כתבינן חיישינן שמא יכסיף. ומה שנסתפק עוד אם היא באה למכור הבית ההוא אם מניחין אותה למוכרו דשמא לבסוף לא תקיים התנאי ותצטרך להחזיר את הבית ודאי אם היא מוכרת אותו לישראל ובמקום שדנין בדיני ישראל אין כאן מקום ספק שיכולה למכור אותו משום דאף אם לבסוף לא יתקיים התנאי אין היורש מפסיד כלום שהוא חוזר ומוציא הבית מיד הלוקח וכענין שאמרו ז"ל לגבי שעבוד בדרך תימא בפרק האשה שנפלו הא דקתני לא יאמר אדם לאשתו הרי כתובתיך מונחת על השלחן אלא כל נכסיו אחראין לכתובת אשתו אי בעי ליה לזבוני ה"נ דלא מזבין ופרש"י ז"ל ה"נ דלא מצי מזבין הא אוקימנא לההיא דג' שדות אבל מי שלא כתב ולא ייחד מוכר הכל ואינה יכולה לעכב עליו ומיהו כשימות או יגרשנה טרפו /יטרפו/ לקוחות אלא שמהר"ם ז"ל בתשובה אחת כתב מי שבא לקנות קרקע ודואג שאם בא למוכרו תעכב אשתו עליו וכו' וחזר הרב ז"ל למצוא תקנה לו ע"י שנסתלק האשה ממנו קודם שיקנהו משמע לכאורה שהאשה יכולה לעכב על הבעל מלמכור קרקעותיו י"ל דלאו בשעת המכר הוא דקאמר שהוא דואג דמעכב עליו בדינא ודיינא אלא דשעבוד האשה על הקרקע יהיה עכוב למכירה שהקונה לא ירצה לקנות אם לא שתכתוב היא גם היא ללוקח ואפילו כתבה לא מהני דיכולה היא לומר נחת רוח עשיתי לבעלי אם לא שתעשה באחד מהדרכים המועילים המבוארים בגמרא והיא לא תרצה לכתוב ונמצא המכר מתעכב דלא שדי איניש זוזי בספק טריפת האשה עד שתכתוב גם היא וכמעשים אצלנו בכל יום הלכך דואג לכך ומשום הכי מחזיר רב לעשות לו תקנה לזה אבל בדינא ודיינא ודאי לא מציא מעכבה כלל תדע שהרב ז"ל עצמו בתשובה אחרת נשאל על כך והשיב בפי' שאינה יכולה לעכב.
 
ומעתה ע"כ לומר בתשובה דלעיל כדכתיבנא וכן כתב בספר התרומות בארוכה כמו שהובאו בבית יוסף דבריו ולא מיבעיא בשעבוד כתובת האשה דאין גביתה ודאית ואיפשר שלא תבא לידי גבוי מעולם שתמות היא אלא אפילו לגבי שעבוד המלוה שגביתו ודאית כתבו הפוס' בכי האי גוונא והביאו ראיה מההיא דכתובות וכל שכן בנדון דידן דהוי כמו כתובה דספק אם תצטרך להחזיר ספק לא תצטרך ואין בזה ספק כל שהיא מוכרת לישראל ובמקום שדנין בדיני ישראל אבל אם היא באה למכור לגוי או במקום שפשתה המספחת שלא לדון בדיני ישראל אבל אויבינו פלילים ולפי דיניהם לא יוכל להוציא מיד הלוקח כשתתבטל המתנה מה שאין כן כשיהיה אותו קרקע בעין ובידה בזה יש לדון קצת שאפשר שאין מניחים אותה למכור או לפחות שתבטיח את היורש בבטחון גמור כל זמן שתתבטל המתנה שיפרע הוא וכענין שכתבו קצת מן הפוסקים בלוה המבזבז נכסיו שאפילו קודם שהגיע הזמן נותנין ביד שליש כמו שלמדו מתשובת הרי"ף ז"ל שכתב ראובן שקנה שדה משמעון ויצאו עליה עסיקין ובא לבית דין וטוען אני חושש שתצא השדה מידי ואני חושש שתאבד ממונך ולא אמצא לגבות כלום קנה קרקע באותו ממון כדי שאטרוף אותו שומעין לו ואף על פי שבמכר י"ל דשאני מכר מפני שהוא קרוב למקח טעות כמו שראיתי כתוב משם ספר התרומות גם תשובה אחרת שכתב הנמוקי משם הרי"ף ז"ל מבזבז נכסיו או רוצה ללכת יכול לעכב עליו שיניח נכסים כדי פרעון מסיים עלה כדי שלא יהא כל אחד לוה מחברו ומבזבז נכסיו או הולך למדינת הים ונמצא נועל דלת בפני לווין ולפי זה היכא דלא שייך נעילת דלת בפני לווין אין ללמוד מזה מכל מקום הטור ז"ל וזולתו מן הפוסקים כתבו דין מבזבז נכסיו סתם ולא תלו הדבר בכך ומדבריהם היה אפשר ללמוד בנדון שלנו אלא שיש לחלק דע"כ לא אמרינן הכי אלא גבי מלוה שהוא עתיד לבא לידי גבוי ודאי היום ולמחר ומ"ה =ומשום הכי= יש לו לעכב על הלוה ושומעין לו אבל בנדון דידן שאפשר שלעולם לא יצטרך לצאת הקרקע מתחת ידה אינן יכולין לעכב עליה ואף על גב דההיא שכתב הרי"ף ז"ל בתשובה הוי נמי ספקא שטוען אני חושש שתצא השדה מידי מכל מקום כיון שכבר יצאו עליה עסיקין הוי קרוב לודאי וכל שכן שיש לחלק במכר שקרוב להיות כמקח טעות כדכת' לעיל אבל היכא דלא שייך האי טעמא ואין הדבר ודאי שיבא לידי גבוי בנדון דידן אפשר שאין מעכבין עליה מלמכור אפילו לגוים. ומצאתי תשובה אחת להרשב"א ז"ל שכתב בס' בית יוסף סימן קי"א וזה לשונו בעל שמוכר בנכסיו לגוי במקום שאין בני חורין מנכסים שנמכרו לגוי לא טוב עשה שהוא מזיק שעבודו אבל משורת הדין אי אפשר לה למחות בידו דדילמא לא תבא לגבות לעולם אף כי תבוא לגבות הרי יש לו נכסים ממקום אחר להגבותה ואפילו אין לו עכשיו שמא יהיו לה /לו/ ואינו מזיק מעכשיו ותדע לך מדגר' פ' האשה שנפלו הרוצה למכור בנכסי אחיו וכו' ואם איתא לימא אה"נ דלפעמים מציא מעכב כי זבין לגוי או לגברא אלמא וכו' ועוד העושה אפותיקי אפילו לב"ח בעלמא לא אשכחן דלא מצי מזבין אף על גב דאלו מכרו אין ב"ח גובה ממנו ועוד בין בעל בין ב"ח דעלמא מי לא מצי מזבין במטלטלין אף על גב דאין בהם דין קדימה וטעמא כדאמרן דילמא פרע לה ממקום אחר ע"כ. הנה הרב כתב כן בפשיטות שאפילו במוכר לגוי או לגברא אלמא אין מעכבין בידו ואף על גב שהרב ז"ל מורה וכתב כן בדין הלוה שמבזבז נכסיו גם כן שלא כסברת האומרים דלוה המבזבז נכסיו מעכבין על ידו כמו שנראה מדבריו כאן וכמו שכתב מבואר בתשובה וסברת הסוברים בלוה המבזבז נכסיו שמעכבין על ידו עומדת נגד דברי הרב ז"ל מכל מקום למדנו מדבריו החלוק מפורש בין היכא שהדבר ודאי שיבא לידי גבוי ובין היכא די"ל דאפשר שלא יבא לידי גבוי לעולם וזכינו לדין בנדון שלפנינו שאיפשר שלא יבא לידי גבוי לעולם שאין מעכבין על ידה:
 
איברא שמתשובת הרשב"א בסימן אלף קי"א נר' שאין לחלק בכך שהרי נר' לכאורה שם בדבריו שהוא מביא ראיה שאין מעכבין ביד הלוה מלמכור מההיא דפרק האשה שנפלו דמיירי בכתובה אלא שיש לדחות שהרב ז"ל כפי דרכו שסבור כן בלוה כתב וכענין שאמרו פרק האשה שנפלו וכו' ואינו רוצה לחלק בכך. אבל כל החולקים בלוה המבזבז נכסיו מכל מקום מודים באשה שאין הגבוי ודאי שאינה יכולה לעכב על ידו. וכן יש לדקדק מתוך מה שכתוב בשם בעל התרומות שכתב משם הרי"ף שהאשה אינה יכולה לעכב על הבעל מלמכור אף על פי שכתבנו לעיל משם הרי"ף בתשובה שמעכבין ביד הלוה ע"ד שלמדו האחרונים מדבריו. אלא שמצד אחר יש לחלק בנדון דידן דע"כ לא כתבו הפוסקים מה שכתבו בין הלוה הבא למכור בין בבעל שאין מעכבין על ידם אלא דוקא בכה"ג שאין למלוה או לאשה זכות בגוף הנכסים ההם אלא שעבוד בעלמא הוא דאי' להו עליהם וגוף הנכסים לא היה שלהם מעולם בכה"ג דוקא הוא דאיכא למימר שאין מעכבין על ידם אבל בנדון דידן שגוף הבית היה של היורש והיא באה לזכות מכח המתנה ומתנתה תלויה בקיום התנאי ואם לא יתקיים התנאי גוף הבית הוא למפרע של היורש אם כן היאך תוכל למוכרו לגוי והיום ולמחר אם תעבור על התנאי לא יוכל לחזור ליורש ולא שייך כאן כלל מה שכתב הרשב"א וטעמא כדאמרן דילמא פרע ליה ממקום אחר דמה לו להפרע ממקום אחר והא אין רצונו אלא בקרקע שלו ואף על גב שהדבר ספק אם יבא לידי גבוי או לא שאם לא תעבור על התנאי תזכה בבית מכל מקום מן הספק לא תמכור הא למה זה דומה לאותן ג' שדות שאין הבעל יכול למכור בהם ומקחו בטל לאלתר לדעת רש"י והנמשכים עמו ואע"ג שהדבר ספק אם תבא לידי גבוי אם לאו שאפשר שתמות היא ונדון דידן לכאורה הוי טפי מג' שדות אם לא שאמר שספק מיתתה ספק רחוק וקרוב לודאי שתבא לידי גבוי מש"כ ספק קיום תנאה שקרוב לודאי שתקים תנאה ולא יבא היורש לידי גיבוי ומדברי הגמרא נראה שספק מיתת האשה ספק קרוב שבפרק הכותב לאשתו דין ודברים אין לי בנכסיך שאם מכרה ונתנה קים פריך בגמרא ואימא מירושה סליק נפשיה אמר אביי מיתה שכיחא מכירה לא שכיחא וכי מסליק איניש נפשיה ממלת' דלא שכיחא ממלתא דשכיחא לא מסלק נפשיה והתוספות כתבו מיתה שכיחא שמא משום דרוב פעמים מסתכנות בלידה מכירה לא שכיחא שקשה לה למכור משום שבח בית אביה. ונלע"ד שהתוס' הוקש' להם על מאי דקאמר תלמודא מיתה שכיחא מכירה לא שכיחא דאע"ג דהכי קימא לן בעלמא נמי דמיתה שכיחא וכההיא דאמרי' בפרק השולח גבי מלוה מעות את העני להיות מפריש עליו ורבנן מאי שנא דגבי מיתה עביד תקנת' וגבי עשירות לא עבוד מיתה שכיחא עשירו' לא שכיחא מכל מקום היכי קאמר הכא דמיתה שכיחא טפי ממכירה שסתם מכירה מן הסתם היא מחמת הדחק לא מפני רעתה ומכל מקום קאמר דמיתה שכיחא יותר מן העניות ובעלמא משמע דקימא לן דעניות שכיחא טפי ממית' דהא גבי פותחי' בנולד מייתי ראיה ר"א מכי מתו האנשים המבקשים את נפשך וא"ל רבנן הנהו לא מתו אלא שירדו מנכסיה' ואמ' בירושלמי והעניות לא נולד הוא העניות מצויה לכך מתרצים התוס' דמיתה שכיחא דקאמר הכא במיתה דאשה דוקא משום דרוב פעמים מסתכנת בלידה ומ"ש גבי מכירה דקשה לה למכור משום שבח בית אביה איפשר שרוצים לתרץ הקושיא בענין אחר דדוקא מכיר' בכי האי גונא הוא דלא שכיחא משום דקש' לה למכור משום שבח בית אביה ודוחקת עצמה הרבה ואינה מותרת מה שאין כן בעלמא והשתא אין צורך למ"ש גבי מיתה וכן נראה מדברי רש"י גם כן ואיפשר דלעולם משתמשים גם כן במ"ש גבי מיתה ולעולם ס"ל דמכירה שכיחא כמו מיתת האשה אלא משום דהכא קשה לה למכור ומכל מקום איך שיהיה פשט דברי התוספות נראה דמיתת האשה שכיחא טפי. וכן נר' מכח הגמרא עצמה שהרי בפרק הניזקין אמ' לא מסיק איניש אדעתיה דשכיב לוה ונפול נכסי קמי יתמי והכא נרא' דמסיק איניש אדעתיה טפי ואף על פי שיש לדחות בקל דלא קשו אהדדי וק"ל מכל מקום כפי דברי התוספו' כאן אתי שפיר דמיתה באשה דוקא הוא דמסיק איניש אדעתי' טפי משום דרוב פעמים מסתכנת בלידה והכלל העולה דמיתת האשה לפעמים מצויה טפי ואיפשר שלא תבא לידי גבוי ועם כל זה אין חלוק כלל בשום אשה באותן ג' שדות שאין הבעל יכול למכור כלל מכל מקום מי שירצה לחלוק עדין יכול לומר דבנדון דידן חשיב כודאי שלא תעבור על התנאי כיון שהוא בידה ובשב ואל תעשה עד שהתירו לה להנשא ולא חששו שיבא הדבר לידי קלקול ומטעם זה אין מונעין בידה למכור אפי' לגוי ולאלם וכל זה תלוי למראה עיני הב"ד כפי נושא הענין וב"ד יעשה הישר והטוב למראה עיניו ישפוט: ולענין הפירות ודאי שהפירות שלה כל שהיא מקיימת התנאי מיהו אם לבסוף תנשא ותתבטל המתנה נראה ודאי שאין לה פירות כלל כיון שהמתנה בטלה מעיקרא ומה שכתב הרמב"ם ז"ל בהלכות זכיה ומתנה כל הנותנין כל נכסיהם משתבטל המתנה ויחזרו כל הנכסים לבעלים אין המקבל מתנה מחזיר פירות שאפילו נתן האדם מתנה בפירוש על מנת להחזיר כל ימי חיי פלוני הרי זה אוכל פירות כל זמן המתנה כמו שבארנו פשיטא דאינו ענין לזה דלא מיירי הרמב"ם ז"ל אלא כשהמתנה אינה מתבטלה מעקרא אלא היתה קיימת עד הזמן ההוא ומכאן ואילך חוזרת לבעלים דומיא דמתנה על מנת להחזיר אבל כשהמתנה מתבטלת מעיקרא כגון שהיא על תנאי ולא נתקים התנאי או שיש אי זה טעות בה שנמצאת בטלה למפרע מקבל המתנה מחזיר הפירו' ודאי וזה מבואר מעצמו וכן כתב שם הרב המגיד ז"ל וז"ל זה מבואר כל זמן שאין המתנה בטעות שתהא בטלה מעיקרא וראיה מנותן מתנה בפירוש על מנת להחזיר ובודאי דלא עדיף סתמו מפירושו הרי כתב בפירוש דכשהמתנה בטלה מעקרא הפירות חוזרין והוא הדין והוא הטעם במתנה שהיה על תנאי ולא נתקים התנאי שהיא בטלה מעקרא ומלשון הר"ן ז"ל בפרק ב' דקדושין גבי זבין אדעתא למיסק לא"י שכתב שהלוקח אסור לאכול פירות שמא לא יוכל לעלות ונמצא מתבטל המקח ואפי' התנה להחזיר הפירות אסור כו' אין להוכיח דמסתמא אינו מחזיר אלא אם כן התנה דאה"נ דאפ' מן הסתם מחזיר אלא דקאמר דאפילו פירש ואמר שאוכל אותם ע"מ כדי להפקיע אסור הרבית ויוכל להיות אוכל אותם בהתר לא מהני בזה לבטל האסור ולומר דמעקרא לא אכיל להו אלא בתורת הלואה וכל שכן כפי לשון הצואה שכתוב בה שאם תנשא לא תזכה בבית הנז' שנראה שאם לבסוף תנשא אין לה זכות למפרע בבית כלל ולא עוד אלא שבעקר צואת הבית אין שם לשון מתנה גמורה אלא שאמר יכתב הבית עליה ואין כאן מתנה ברורה אלא שאחר כך אומר לה תזכה במתנה הבית ואיפשר שכיון לזה עצמו שיכתב עליה בלבד לא זולת זה ויהיה הדבר תלוי שאם תפרד לא תזכה במתנה אשר תהיה לה אם לא תפרד מעתה יש לנו לספק גם כן בענין אכילת הפירות כל זמן שאין התנאי מתבטל אם היא אוכלת פירות הבית אם לאו ולכאורה נראה דאינה אוכלת דחיישינן שמא תעבור על התנאי ומן הדין אין הפירות שלה ולא ימצא אחר כך היורש מקום לגבות מה שאכלו וכענין שאמרו בפרק הגוזל ומאכיל דלא כתבינן אדרכתא אמטלטלי דאמ' סמיט /שמיט/ ואכיל להו מלוה למטלטלי וכי אתי לוה לאורועי שטרא לא משכח מאי דגבי ואף ע"ג דהכא לא ידענו עדין אם יש לו שום זכות על הנתבע מכל מקום מידי ספק לא נפיק ואדרבה הוי כמי שנחקר בב"ד וסתם שטר בחזקת כשר אלא שהרשב"א ז"ל כתב בתשו' שהרמב"ן ז"ל חלק דהתם משום דהוי מעשה בית דין ואין בית דין מוציאים מתחת ידם דבר שאינו מתוקן שאינו בדין שיזיקו הם אחרי' ואי סמיט /שמיט/ ואכיל וליכא לאשתלומי מניה בית דין הם שהזיקו אבל מלוה למי שאין לו נכסי' והלוקח ממי שאין לו נכסים הוא רצה ליזוק כו' והמתבונן בדברים יראה דנדון דידן לא הוי כמעשה בית דין דהתם שמכח המצוה הוא שהיה באה לאכול הפירות לא מכח מעשה בית דין והר"ן ז"ל בפר' ב' דקדושין עלה דההוא דזבין נכסיה אדעתא למיסק לא"י כתב משם הרשב"א דבהנהו עובדי שהמקח תלוי לוקח אסור לאכול פירות עד שיגמר המקח דשמא לא יוכל לעלות ונמצא מקחו בטל וכי אכיל שכר מעותיו הוא דקאכיל ואפילו התנה על מנת להחזיר אסור כו' או משלשין את הפירות ומשמע לכאורה דלא נגעו בה אלא מתורת אסור הא לאו אסורא היה הלוקח אוכל פירות אפילו קודם כמו המקח ואין מעכבין על ידו עד שיגמר המקח דילמא יתבטל ולא יהיה לו מקום לגבות וכיוצא לזה בגמר' גבי מכר לו את השדה ונתן מקצת הדמים והיה נר' לכאור' ללמוד מכאן בנדון דידן דלא שייך אסורא שאין כאן דמים הרי היא אוכלת פירות ואינו כלום די"ל דאין הכי נמי שאם המוכר היה בא לעכב עליו מן הדין שהיינו שומעין לו אלא התם כשהמוכר מפוייס בכך אין מכאן ראיה כלל מיהו מדאשכחן גבי אסורא שהתירו לה לינשא קודם קיום התנאי ולא חששו כלל דילמא לא יתקיים התנאי ונמצא גט בטל ובניה ממזרים היה נראה לומר דה"ה ודאי שאין לעכב אכילת פירו' ממנה כלל אם לא שתדחה לומר דהתם משום דלא חיישינן שהיא תקלקל את עצמה אבל הכא גבי ממונה אין לומר כן ודעתי נוטה שאין מעכבין ממנה אכילת פירות אף על פי שעד עכשיו לא מצאתי ראיה ברורה והנראה לע"ד כתבתי מעפר דל.
 
אליהו ן' חיים:
שו"ת ראנ"ח סימן כט
 
שאלה יחיד אח' מק"ק א' היה לו חזקת חנות א' ונפט' לבית עולמו וחיי לרבנן ולכל ישראל שבק ואחרי מותו קמו הגזברים של ק"ק הנז' והחזיקו באותה החנות הנז' באומרם שהנפטר הנז' הקדיש החנות הנז' לק"ק שלהם וירשי הנפטר הנז' עמדו נגד הגזברים הנז' של הק"ק וטענו שלא היו דברים מעולם כי הנפטר לא הקדיש החנות הנז' ושאם הוא אמת שהקדישו יביאו הגבאים הנז' ראיה על ככה כי החנות הנז' בחזקת יורשי הנפטר הנז' הוא ועל כן הוצרכו הגזברי' של הק"ק הנז' להביא ראיה איך הנפט' הנז' הקדיש החנות הנז' והביאו עדים קצתם הם מיחידי נכבדי הק"ק הנז' ונשבעו על עדותם בשבועת התורה והעידו בתורת עדות ובשבועה שהקדישו החנות הנז' בפניהם ואמ' בלשון לעז אלו הדברים: יו אישטו דוליינטי קי מי אישטו אפוגאנדו טומה טודאש לאש פוריסאש אי פואירסאש אי חוגי'טיש די לה בוטיקה קאבישטה אין איליא רבי דוד קאטורזי קי לה פאנו קדש אמה איל קהל די לה שיניורה והעד זה לקח השטרות והתוניטי"ש מיד הנפטר הנז' זה העדות שהעיד א' בשבועה כנז' ועוד העיד אחר שבא הנפטר הנז' ואמר לו אלו הדברים גם בלשון לעז אין דיאה שי פאלייו קון איל רבי שמואל אטאם אין לה מישמה בוטיקה די איל נפטר קי אישטאבה ארימאדו אין שי מישמה בוטיקה אי דישולי אינטונסיש יומי וו די טראס די מי אירמאגו קו מי מאנדאן אידי לאש פוראיסאש דימי בוטיקה אין פודיר די הר' פ' הנז' קי פאגו לה בוטיקה קדש אל קהל די לה שיניורה פיז ביין וחזר והעד ואמר לו מוי ביין פיזישטיש וכשחזר מדרכו שהיה בא ה"ר פלו' בחזוקים ההם לתתם לנפטר ואמר לו טומה אישטאש קרטאש דיש"ו לי נו קיירו גארה קי יו מי אישטו אפיגאנדו יא לה טונגו פ'גה קדש לה בוטיקה פארה איל קהל די לה שיניורה פור אישוש ניגודאש אין קאריג"י די וואישה אלמה: ועוד בא עד אחד ואמר זה בתורת עדות קי און דיאה אישטאנדי איל נפטר אין שו בוטיקה לי דישו אישטי עד אל נפטר שלום עליכם והחזיר לי שלום ואמר לו הנפטר אלו הדברים שאבריש ר' פלו' קי מי פאלייו מוי קונטינטי קי מי בוטיקה לה היזי קדש אל קהל דילה שיניורה אי לוש חוג'יטיש אי פירמיזאש קי טוניאה טודאש לאש די אן פודיר די ר' פ' הנז' אי פאיימי טאנט פלאזיר קי ווינגאש קון מי קי לה קיירו אישקריבור אין קאשדי איל מותיוילי שוברי רוש אומנדיש איל קהל דילה שיניורה אי לי רישפו נדיולי לי דיש"ו קארה ויש קי מי לי אמרדיש יו אידי. ועוד הביאו עדי' אחרי' שאינם מאנשי הקהל והעידו בתור' עדי' בחומר' שגזרנו עלי' שיגידו האמת ואלו הדברים שאמ' העד הא' בלשון לעז קומו איז דיאה אנטיש די מוריר הנפטר הנזכר פואי אה ויג'טאו לו אי לידי דימאנדו קי דיפאש טייניש קייש אלגו אי קי פאזיש דילה בוטיק' רישפו נדיולי לה משיקה לה דישו פארה איל קהל דילה שיניורה איטאמביין דישו איל עד קי קואנדו אישטאבא בואינו די זיאה מוגאש זיזיש לה בוטיקה לה פאגו קדש פארה איל קהל די לה שיניורה וזה העד שהעיד כל אלו הדברים הוא קרוב של הנפטר הנזכר מצד שהוא נשוי לבת דודתו ועוד הביאו עדי' אחרים שאינם גם כן מהקהל ואמר א' מהם קומו וידו אל נפטר הנזכר אין איל הקדש די איזנימיט אילי דימאנדו שי טניאה אלגונה קי זה אילי דישו קי אונה בוטיקה טיניאה אין קושטנדינה קי אישטאבא אין איליא קאטרוזי פיזי קדש פארה איל קהל דילה שיניורה אי דישפואיש קי וינו אקי אין קושטאנדינא דישו אוטרה ויש קילה היזו קדש קי אישטי זכות לי קידבה ועד אחר בא וקם על רגליו והעיד בתורת עדות נאמנ' אחר האיום והגזום שגזרו עליו הלא כה דברו איל אוטרו ל"ג לעומר מובו לה גירה מ' אושפיראנסה תמ' פיישטה אי וינו אאי איל נפטר הנז' אילי דיירון מידיו גרוש אינפריזינטרו פיר וירלו טרישטי אי דוליינטי דישילי יו אה טאנטו אבא טימיינטו אש וינידו וינדי לה בוטיקה קי נו שילה גוזין טו אירמאנו אי טו טיאו רישפונדיומי נו שי לאגוזארה נינגונו גי לה וינדי פורקי לה פאגי קדש פארה איל קהל דילה שיניורה: כל אלו העדים באו והעידו לפני בית דין ובפני המורשה: הדין עם מי וזה העד האחרון נתקבל עדותו פעם אחרת שלא בפני הבעל דין ואמר אותו לשון עבר שכבר הקדשתי ולא השביעוהו על עדותו ולא הטילו עליו חומרא כלל:
 
תשובה נראה לע"ד שהחנות הנז' הוא קדש דאמירה לגבוה כמסיר' להדיוט מפני שהעדים הנז' שהעידו שהקדיש הנפטר את החנות הן העדים שהם מהק"ק עצמו הן העד שיש קורבה עם היורש כלם הם כשרים להעיד על הענין הנז' וכן נראה מדברי הרא"ש ז"ל בתשובה כלל ה' וז"ל מנהג פשוט בכל ישראל שאין מביאין עדים מחוץ לעיר להעיד על תקנתם והסכמתם אלא מקבלים עליהם עדי העיר על כל ענייניהם וכשרים אפילו לקרוביהם כיון שקבלום אנשי העיר ע"כ ואין לומר כיון שמסיים שקבלום עליהם שצריך שיקבלום עליהם דאם כן מאי מנהג פשוט דקאמר שנראה שמטעם המנהג הוא שהם כשרים והלא מן הדין הם כשרים דמשנה שלמה היא נאמן עלי אבא נאמן עלי אביך וכו' וזה אפילו לעדות אלא פירושו כיון שהמנהג כן כאילו קבלום עליהם וזה פשוט. ובהלכות עדות /חו"מ/ סימן ל"ז הבי' מהר"ר יוסף קארו ז"ל תשובת הרשב"א ז"ל ועידי הקהל שהם מעידי' על התקנו' והקדשו' והן נוגעים בעדו' כן נהגו בכל קהלות הקדש שאין מביאין עדים ממדינה למדינה כי יש תקנות במקצת מקומות שכל ישראל נכללין בה וא"כ בטלת אותה ובכל כיוצא בזה אמרו בירושלמי כל הלכה שהיא רופפת בידיך צא וראה מה הצבור נוהג ונהוג כן ע"כ ובתשובה אחרת כתב על שטר שעשו הברורים ליחידי' וא' מן העדי' קרוב לאח' מן הברורים ורצו לפסול השטר מפני כן כמה פעמים עמדנו על דבר זה וראינו שלא יהא תקון לעול' לצרכי צבור אם נאמר כן וכן אנו נוהגים לעול' בכל ענייני הצבור ואפילו בהקדשות שאם אי אתה אומר כן מי מעיד על אותו הקדש של שני ספרים שהקדיש פלוני ובס"ת הכל פסולים אצלו ואפילו סילוק אינו מועיל אלא שכן נהגו בכל מקו' עכשיו להכשיר פסולי הקורבה בכלל דברים אלו: והרי זה כמי שאמר נאמן עלי אבא נאמן עלי אביך ע"כ: הרי בפי' גם מדברי הרשב"א ז"ל שהקרובים והיחידים מהקהלה יצ"ו כלם נאמני' ואפילו בלתי סילוק וכל שכן בעדויות הנז' שהיו בסילו' כמו שבא בשאלה ודברים אלו נראים פשוטים לע"ד ועל עדות העד שהעיד שני פעמים הפעם הראשונה שלא בפני המורשה של היורש ולא השביעוהו על עדותו ולא הטילו עליו חומרא כלל נראה לע"ד שמה שהעיד בפעם השנית הוי עדותו וקיימת /קיימת/ כיון שמה שהעיד שלא בפני בעל דין אינו כלום כמו שכת' נמקי יוסף בפרק בתרא דבבא קמא וז"ל וכיון דקי"ל דאין מקבלין עדים שלא בפני בעל דין אם עברו וקבלו לא עשו כלו' דהוו להו טועי' בדבר משנה דקי"ל דחוזר עכ"ל. וכן כת' הרא"ש בתשובה סוף כלל מ"א וז"ל ואין מקבלין עדו' אלא בפני בעל דין ואינה עדות לדין ע"פ אותה עדות כי נתקבלה שלא כדין וכאילו לא העידו ע"כ: הרי בפי' מדברי הרבנים האלה ז"ל דעדות הראשונה לאו כלום הוא ובודאי א"כ דיכולי' לחזו' ולהעיד וכן נר' מדברי ה"ר מנחם הארוך שהביא מהר"ר יוסף קארו ז"ל בסימן כ"ח בהלכות עדות /חו"מ/ וז"ל כת' ה"ר מנחם הארוך בתשובה עדים שנקבלה /שנתקבלה/ עדותן שלא בפני בעל דין אפילו השביעום ב"ד חוזרין ומקבלין עדותן ואם כיונו עדותן עם הראשונה עדותן קיימת ומדקאמר אפילו השביעום ב"ד נראה א"כ דמכל שכן אם לא השביעום דחוזרין ומקבלין עדותן ועל זה כתב הרב הנז' ראיתי דברי החכם השלם וכו' וכענין עדות אנשי הקהל בדבר הנוגע לקהל אמת הוא שהרא"ש ז"ל כתב בתשובה כלל ה' תשוב' ד' מנהג פשוט הוא בכל ישראל שאין מביאין עדים מחוץ לעיר להעיד על תקנתם והסכמתם אלא מקבלין עליהם עידי העיר להעיד על כל עניניה' וכשרי' אפ' לקרוביהם כיון שקבלום עליהם אנשי העיר ואלא מיהו נלע"ד שאין דברי הרא"ש אמורים אלא לעניני תקנות והסכמות כגון הנהגות צבור כתקנות ומנהגות הנוהגים ביניהם או ג"כ בדבר ממון של קנסות או כיוצא בהם וכענין שכתב ג"כ בכלל ו' תשו' ה' ששאלת על תקנות והסכמות שעושין הקהל ביניהם אם צריכין להעיד על אלה עדים שאינם מבני העיר דע כי לא נהגו כן להביא בכל פעם עדים שאינם מבני העיר אלא כך הי' הסכמת הקהל להכשיר כל בני העיר להעיד על מי שעבר על תקנתם ומעתה נלמוד סתום מן המפורש שמה שכתב ג"כ בתשו' האחרת הוא בענין עובר על התקנה וכן מדוקדק בלשון התשובה הראשונה ג"כ שכתוב להעיד על תקנתם והסכמתם ובכל עניניה' שכתב אח"כ גם כן אינם אלא כל ענינים דכה"ג אבל בדבר תביעת ממון שתהיה בין הקהל והיחיד לא נהגו להכשיר מי שנוגע בעדות וכן ג"כ נראה ממה שכתב בתשובה אחרת כלל ו' סי' י"ו וז"ל ואם העד שמעיד שחזר לפרו' עם ק' פלו' המס אינו נוגע בעדות כגון שאינו פורע עם ק' פ' אז ישבע שבוע' דאוריתא להכחיש את העד משמע שאם הוא מפורעי המס אין לו דין עד וכן כתב עוד בתשו' אחרת על הענין הנז' ומה שטען ר' מנחם שהעדים החתומים על התנאים הם הקהל ונוגעי' בעדותם טענתו טענה וסלוק אינו מועיל ואם היה תנאי בדב' כו' אלא שיש לדחות בכל זה דשאני התם שהיה הדין ביניהם אם היחיד ההוא היה מפורעי המס עמהם או אם לאו שהו' היה טוען שאינו מפורעי המס של הקהל והמנהג אינו אלא לאנשי הקהל או לאנשי העיר המשותפי' בדברי' המשותפי' בהם אבל מ"מ עו' לו תשובות אחרות מוכיחות על מה שכתבתי ולא בלבד בענין פרעון מסים דבני הקהל נהנין הנאת ממון ממש אבל גם בהנאת הקדשות כת' בתשו' ל' כיוצא בזה וז"ל ששאלת אם הקהל יכולין להעיד בדבר שאין הקהל נהנין בו כגון תכריכי מתי' או מאור של ב"ה או ספר' של הקהל כו' לכן גם באור של /ב"ה/ ב"ח נהנין ממנו כל בני העיר כשיש מאור יפה בב"ה וגם בספרי הקהל שילמדו בהם בני עירם כי גנאי גדול היה להם שילכו בטלים מחסרון ספרים: גם בתשובה אחרת בכלל נ"ט כתב ומה שהכשרתי הקהל זהו דוקא אם המעות הן של חולין אבל אם הם של עניי העיר אז אין הקהל כשרי' להעיד וכל זה מיירי אפי' כשהדין עם בן עיר' וכן קהל' בכלל הנז' עוד לו תשוב' אח' כענין נדון שלנו ממש שכת' בית איש שהקהל תובעין ממנו שהקדישו לקהל והביאו הקהל עדים מהדרים העדים נוגעין בעדותם הם ופסולין להעי' מכל הני למדנו דבכל כיוצא בזה אין אנשי הקהל כשרים להעיד איברא שאם המנהג ביניהם פשוט להכשיר עידי העיר אף בכיוצא בזה ודאי הוו כקבלו' עליהם וכמו שכתב הרא"ש עצמו בכלל י"ג ועל מה שטען שעדים הם מפורעי המס והשיבו הקהל שמנהג פשוט הוא שלא להביא עדים מחוץ לעיר על ענין המס טענות טובות הן אם יבררו אותם על פי המנהג שכך נהגו נמצא הכלל העולה מדברי הרא"ש שבענין הסכמות ותקנות וקנס עובר על תקנתם המנהג פשוט להכשיר עידי הקהל ובמסים והקדשות כל סתם מקומות הוו נוגעין בעדות ואין מנהג פשוט להכשיר ואם יש מקום שמבורר שם המנהג להכשיר עידי הקהל עושין כמנהגיהם איברא שהרשב"א ז"ל כתב הדין שוה בתקנות ובהקדשות להכשיר לעולם בני הקהל והקרובים וכתב שכן פשט המנהג ביניהם ומעתה דון מינה ומינה ואוקי באתרא שהכל כפי מנהג המקומות שיש מקומות שהמנהג פשוט בדברי /כדברי/ הרשב"א ז"ל ובכיוצא בזה כתב הרשב"א מה שכתב ואין לך אלא מקומו ושעתו ויש מקומות שהמנהג כהרא"ש ז"ל וכתב הריב"ש ז"ל בתשובה שכל דבר שאנו באים לדון בו מצד המנהג צריך שיהיה המנהג פשוט באותו מקום ובפעם א' או ב' פעמים לא חשיב מנהג ובענין הסלוק סברות מתחלפות לראשונים אשר באו להם מחמת קושיתם אההיא דפריך תלמודא ולסלקו בי תרי ולדיינו דהא בעי' תחלתם וסופן בכשרות ויש מי שתרץ דבממון לא בעי' תחלתן וסופן ולעו' סלוק מועי' ואפי' לעדו' ויש מי שתרץ דלא בעי' תחל' בכשרות אלא בעדו' אבל בדין לא ולענין אין דנין דוקא הו' דפריך תלמודא ולסלקו תרי מינייהו ולהרא"ש תשובות מתחלפות כפי סדר זמנים בלמודו המסכתות ומתוך אחת מתשובותיו נראה שמסקנתו האחרונה היתה להכשיר כפי מה שיצא לו מדקדוק סוגית בתרא שלמד לבסוף אבל מכל מקום שאר פוסקי' חולקים ומהר"ם היה דן לפסול אבל כבר הכריע מהרי"ק ז"ל בבית יוסף דסלוק מועיל והכרעתו מכרעת אבל צריך להיות הסלוק סלוק ברור לאפוקי שאם ההקדש הוא לצורך מסים או לצורך איזה דבר שא"א לאסתלוקי דלא מהני ולענין העד שהעיד תחלה שלא בפני בעל דין בענין אחד ואחר כך העיד בפני בעל דין בענין אחר מתחלת דינו של כ"ר מנחם בתשובה שהביא בבית יוסף אין ראיה דלא מיירי התם אלא לומר דלא חשיב נוגע בעדותו בעדות השנייה כשכיון עדותו אף על פי שנשבע תחלה ועדין לא ידענו כשלא כיון העדות אם עדותו השניה עדות או אינה עדות אבל מכלל שאר דברי התשובה שם כן נראה וכן הוא ודאי מכח הסברא וכן יש בתשובת הר"ן ז"ל שהאריך לפרש בעדות אשה שאמ' תחלה בענין אחד ואחר כך בענין אחר שאינו יכול לחזור ולהגיד אף על פי שלא נחקרה עדותו הראשונה מטעם שכיון שאין בודקין עידי נשים בדרישה וחקירה כבר נגמרה עדותן וממנה אתה למד שכל עדות שלא נעשת כדינה דלא חשיב חוזר ומגיד מיהו כל זה יצדק לדעת הפוסקי' בקבלת עדות שלא בפני בעל דין אפילו בדיעבד לא מהניא אבל לדעת הסוברים דאם קבלו עדות שלא בפני בעל דין בדיעבד מיהא מהניא נהי שאם היינו באין לדון על פי אותה עדות לא היה לנו כח לעשות מעשה על פי אותה עדות להוציא כשבאנו לבטל עדות האחרונה הבאה להוציא מחזקת היורש יש לנו לחוש לדעת הסוברים דהויא עדות הראשונה בדיעבד ולפסול העדות האחרונה מטעם חוזר ומגיד כדי שלא להוציא ממון מיד המוחזק אבל צריך עדיין לברר אם העדות הראשונה ג"כ מועלת אעפ"י שהיא בלשון עבר ואפי' אם באנו לשדות נרגא בעדות העד האחרון דדילמא מפני בושתו שהיה מקבל צדקה אמר כן בעדות העד האחר שאין לומר שעם זה אינו ברור כל כך שמפני שאמר בלשון עבר תחלה לא תהני ומ"מ עדות העדים האחרים נאמנו מאד על ידי סלוק הראוי כמו שכתבתי והם המעידים שאמר בלשון הווה שהיה מקדיש הבית וכל לשון כי האי גוונא מהני אפילו בכיוצא בזה שהוא מקדיש את גוף החזקה דאמירתו לגבוה כמסירתו להדיוט וכענין שכתב הרא"ש בתשו' בהדיא כלל נ"ט אשר בתשו' ההי' התבארו כל חלוקות הדין הזה כמו שכתבתי אחת מהנה לא נעדרה וזה לשון השאלה והתשובה שם שאלה בית איש ברשות ראובן בונה וסותר בו כחפצו והקהל תובעין ממנו שהוא הקדיש הבית ונתנו לקהל לעשות בו רצונם והוא טוען שלא הקדישו רק לת"ת שילמדו בו כל זמן שירצה או מי שירצה הוא והביאו הקהל עדים מהדרים עמהם ומפורעי המס שאומרים שראובן נתנו הקדש לקהל אלא שאין זוכרים זמן המתנה וגם המתנה אינן מראין קנין כתוב שנתנו להם וראובן טוען כיון שהעדים מן הקהל נוגעין בעדות הם ועוד שלעולם לא יצא מרשותו ובנה וסתר והן שותקין יורנו רבינו הדין ואם יבואו עדים שאינם מן הקהל ויעידו שראובן נתנו לקהל בהקדש אם מספיק אעפ"י שאינם יודעים זמן המתנה ואעפ"י שאין בה קנין ואם ראובן יכול להתחרט מן ההקדש מאחר שלעולם לא בא ליד גזבר ובנה וסתר בו ושתקו ולא מיחו. תשובה ודאי אם היו מעידים שנים שאינם מהקהל ואינן דרים בעיר והיו מעידין שראובן נתן את הבית להקדש לקהל אעפ"י שלא היה בה קנין זכו הקהל באמירתו דאמירה לגבוה כמסירה להדיוט דכל דבר שמועיל להדיוט בקנין קונה ההקדש בדברים בעלמא ואין צריכין לזכור היום והשעה ואין ראובן יכול להתחרט ולחזור בו מאחר שכבר זכה בו ההקדש אבל העדים הדרים בעיר נוגעין בעדותם הן ופסולים להעיד כדתניא בפרק חזקת הבתים האומר תנו מנה לבני עירי אין דנין בדייני אותה העיר ואין מביאין ראיה מאנשי אותה העיר: ומיהו יכולין העדים לסלק עצמן שלא יהנו מאותו הקדש לעולם ואז יהיו כשרים להעיד כדפרכינן התם וליסלקו בי תרי מינייהו ולידיינו ומשני דאיירי בס"ת שנתן המעות לקנות ס"ת לבני עירו ואי אפשר להם להסתלק שלא ישמע קריאת התורה אבל בכל שאר ההקדשות שאיפשר להם להסתלק שלא יהנו מההקדש מועיל הסילוק וכשרים להעיד אעפ"י שלא היו כשרים להעיד בשעה שראו או שמעו העד' דלא בעינן תחלתן וסופן בכשרות אלא בפסול הגוף כגון סומא ונתפקח או שוטה ונשתפה או בפסול קורבה כגון קרוב ונתרחק אבל בפסול ממון כגון שהיה נוגע בעדות בשעת ראייה או שמועה לא בעי' תחלתן וסופן בכשרות ע"כ. ומדברי תשובה זו למדנו כל חלוקות הדינין אשר בנדון זה וזכינו לדין בענין סלוק העדים כפי הכרעתו והכרעת האחרונים איברא שבענין אמירתו לגבוה כמסירתו להדיוט יש חולקים עליו בהקדשות בזמן הזה והיושב על המשפט יכריע בדבר ומראה עיניו ישפוט כפי הנושא על פי התורה.
שו"ת ראנ"ח סימן ל
 
שאלה זו כבר נשאלתי עליה וכתבתי דעתי הקצרה במה שנוגע לדין העדים שמן הקהל ולדין הסלוק מפני שעל פרט זה היה עיקר כונת השואל ובעקר דין ההקדש כתבתי שהיה הדבר מחלוקת הפוסקים ועתה אני בא לדון אעיקרא דדינא דהקדש:
 
ואומר שדין המקדיש בזמן הזה כבר כתבו הפוסקים שאין לו דין הקדש שאין סתמו לבדק הבית אלא לעניים או לשאר חפצי שמים וכן כתבו כל גדולי האחרונים ואחרון אחרון חביב מהר"ר שמואל די מדינה זלה"ה הורה כן והעלה שזו הסכמת כל גדולי הפוסקים אלא שהוקשה לו מלשון הר"ן ז"ל בפ"ק דעבודה זרה גבי הא דתניא אין מקדשין ואין מעריכין ואין מחרימין בזמן הזה שכתב עלה קסבר סתם חרמין לבדק הבית ולכך אין מחרימין בזמן הזה דלא ליתי לידי תקלה ומשמע דאפילו סתם הקדש בזמן הזה הוי לבדק הבית והעלה ז"ל דאדרבה מכאן סייעתא מדקאמר הר"ן קסבר סתם חרמין לבדק הבית ולא קאמר סתמא דהני לבדק הבית משמע דלא אמר כן אלא לענין חרמין והאמת שדברי הרב ז"ל צריכין תלמוד דאם לא אמרינן הכי אלא לגבי חרמין א"כ מאי טעמא אין מקדשין בזמן הזה דליכא בהו חששא דתקלא /דתקלה/ ואי אין מקדישין מיירי בדמפרש שהוא מקדיש לבדק הבית אם כן במחרימין נמי לימא הכי ואמאי אצטריך הר"ן לומר קסבר סתם חרמים לבדק הבית אבל נראה ודאי דכולה סתמא מיירי וסתם קדשים לבדק הבית ודאי אלא לגבי חרמין הוצרך הר"ן ז"ל לומר קסבר סתם חרמין לבדק הבית משום דפלוגתא בערכין ואיכא מ"ד סתם חרמין לכהנים ולדידיה מחרימין בזמן הזה דסתמן לכהנים וליכא תקלה אבל תנא דהך בריתא סבר דסתם חרמין לבדק הבית ולכך אין מחרימין דשייך בהו תקלא כמו אין מקדשין ומכל מקום כל זה אינו ענין לנדון דידן שכל מה שאמרו הפוסקים דבזמן הזה אין סתם הקדש לבדק הבית לא בזמן דליכא בית קאמרי ומשום דליכא בית דאף על גב דליכא בית איפשר שיקדיש לבדק הבית וכענין הבריתא וכמה מעשים ודינין של הקדש גם כן שהוזכרו בתלמוד אלא על הזמן הזה שבזמן הפוסקים אמרו שאין רגילין להקדיש לבדק הבית אלא לבית הכנסת או לשאר חפצי שמים ואיך שיהיה דברי הרב ז"ל צדקו ודאי והדין מוזכר בכל דברי הפוסקים כמעט שסתם הקדשות שבזמן הזה אין בהם דין הקדש גמור ומעולם לא נראה ולא נשמע בשום מקדיש בזמן הזה שידונו בו דין מקדיש לבדק הבית ולהצריך בו דיני מקדיש לבדק הבית עקור או פדיון וכל שכן המפרש ואומר שהוא מקדיש לקהל פ' שאין מקום לספק בו בשום אופן אף על פי שהריא"ז אפי' במקדיש לבית הכנסת בפירוש הוזקק לומר דאף על גב שאומר לשון הקדש דמשמע הקדש ממש בתר מחשבה אזלינן ומכל מקום מסקנא דמלתא דאינו הקדש אלא דין חולין וזה מבואר בעצמו אין צורך אריכות בו:
 
ומ"מ כל זה אינו ענין לנדון דידן שכל מה שאמרנו שסתם הקדש דבזמן הזה אין לו דין הקדש אלא דין חולין תהיה הנפקותא לענין הדינין שנתחייבו בהקדש כגון רבית ואונאה הנוהגים גבי הדיוט ולא גבי הקדש וכן לשאר דינין כיוצא בהם אבל לענין מה שבאה עליו השאלה אם חל הקדש באמירתו בלבד מדין אמירתו לגבוה כמסירתו להדיוט ואם ההקדש זוכה בחנות או היורשים אינו תלוי בענין זה דאפי' כשנאמר דהקדש דבזמן הזה אין בו דין הקדש אלא דין חולין מכל מקום איפשר לומר שמה שהקדיש לעניים או לכל דבר של חפצי שמים הקדשו קים ואמירתו לגבוה כמסירתו להדיוט ואין היורשין זוכין בו. ועקרא דהאי מלתא איתא בפרק שור שנגח ד' וה' דגרסינן התם ההוא גברא דתקע לחבריה אתא לקמיה דר' אמי וכו' אמר ההוא גברא הואיל ופלגא דזוזא הוא ליתביה לעניים הדר אמר להו ניתביה ניהלי דאיברי ביה נפשאי א"ל רב יוסף כבר זכו בו עניים ואף על גב דליכא עניים דהא אנן יד עניים אנן ומהך שמעתתא משמע לכאורה דדין עניים כדין הדיוט ולא כדין הקדש מדאצטריך רב יוסף למיתי עלה מטעמא דאנן יד עניים אנן וזכו עניים מדין מעמד ג' הא לא הכי הוה מצי למהדר ביה וגדולי הראשונים עמדו על זה והשיב כל אחד לפי דרכו כמו שאבאר: הרי"ף כתב עלה ואיכא מאן דפשט מינה דמאן דיהיב מידי לעניים באמירה ובעי למהדר מצי הדר ביה מדאמר רב יוסף אנן יד עניים אנן כו' ואנן אמרינן דליכא למשמע מינה הכי דבהדיא אמרי' בפיך זו צדקה אלמא בדיבור מיחייב והא דאצטריך רב יוסף הכא למימר אנן יד עניים אנן הא לאו הכי הוה מצי למהדר ביה לאו משום דדין עניים כדין הדיוט דמי אלא משום דההוא פלגא דזוזא לאו ברשותיה הוה קאי דהא לא אתא לידיה כדאמ' כל ממון שאינו יכול להוציאו בדיינין והקדישו אינו הקדש ואקשינן כו' ואוקימנ' להדא דרב במקרקעי וכו' שמע מינה דבמטלטלי אפילו ממון שהוא יכול להוציאו בדיינים והקדישו אינו קדוש ומ"ה אצטריך רב יוסף לומר אנן יד עניים אנן אבל מידי דאיתיה ברשותיה ואמר הרי הוא לעניים כבר זכו בו עניים ולא מצי למיהד' ביה כדאמרי' בפיך זו צדקה ואמר רבא צדקה מחייב עלה לאלתר דהא קיימי עניים אבל ודאי אי בעי לשנויי ההוא מידי דיהיב לעניי עד דלא אמטייה ליד גבאי במידי אחרינא דכוותיה מצי לשנויי כדגרסינן בערכין ובספר המאור הביא תשובת רבינו האיי גאון וז"ל ודשאלתון אמירתו לגבוה כמסירתו להדיוט כיצד שור זה הקדש בית זה הקדש וכו' הוא הדין לעניים דקנו באמירה כגון שאמר בית זה לעניים או חפץ זה לעניים או דילמא לא קנו אלא במשיכה וחליפין כשאר כ"ע וכדאמרינן לענין ההוא גברא דתקע ליה לחבריה כו' ואמר ליה רב יוסף כבר זכו ביה עניים ואף על גב דליכא הכא עניים אנן יד עניים אנן טעמא דזכו להו ב"ד דהוה ליה כיד עניים הא לאו הכי לא ועוד מעשה ברבן גמליאל ור' יהושע שהיו באים בספינה וכו' עד מעשר שאני עתיד לעשר נתון לעקיבא ומקומו מושכר לו ואי קנו עניים באמירה למה ליה לאוגוריה ואם תמצא לומר לא קנו באמירה קשיא מההיא מתניתין דתנו רבנן מוצא שפתיך זו מצות עשה ומפרש בה בפיך זו צדקה ועוד אמרינן התם צדקה הרי היא כנדר לבל תאחר מכלל דשוה להקדש ואי איכא למימר כי אמרינן לא קנו עניים באמירה גרידתא אבל כי יהיב לעניים מידי ואמר בלשון נדר או בלשון הקדש הכי נמי דקנו או דילמא טעמא אחרינא יליף מן הכין חזינן דלענין אחייובי נדר בצדקה מאלתר דאמר הרי מטבע זה לצדקה אי חיילה להנפוקיה בצדקה ומאלתר דאמר יש עלי צדקה כך וכך איחייב ליה במה שאמר בפיו ומן דאתי עני לידי ואית בידיה למיתב ליה ולא יהב ליה עובר משום בל תאחר דאמר רבא וצדקה וכו' ודאמר צדקה הרי היא כנדר לבל תאחר וכלהו נדרי בדבור פה בלחוד אינון אבל האי נודר אי אתי למיהדר ביה בעון קאי וב"ד לא מצו למיעבד ליה מדעם ולא עניים אית להו עסק דברים בהדיה וכד זכי פרנס לעניים כגון ר' עקיבא דזכה לעניים כדאמר רב יוסף אנן יד עניים אנן אי אתי למיהדר ביה לא משגחינן ביה וב"ד מתפסי ההוא ממונא ולית בהא מלת' ד"א וכת' ר"ת דפירושו הכי בהאי עובדא אמ' הואיל ופלגא זוזא וכו' האי גברא לאו אחרוטי הוא דאחרט מדלא קאמר הדרי בי אלא קאמר ליהביה השת' לדידיה אזיל איברא ביה נפשאי ובתר הכי יהיבנא אנא סלע מדידי ואמר ליה רב יוסף אנן יד עניים אנן וכיון דאמרת דיהבת לעניים כאלו אמרת מנה לי בידך תנהו לפ' במעמד שלשתן קנה ותו לית לך רשות' לשנותה משבאה ליד גבאי וזכו בה עניים ותו לית לך למשקליה השתא ולמיתביה בתר הכי. והנה דברי רב האיי גאון מפורשים בעצמם שאין על האומר דבר זה לעניים דין ממון שיותפס הדבר ההוא כהקדש להוציאו מן הנודר ומשום הכי אצטריך רב יוסף למיתי עלה מדין מעמד שלשתן אבל מ"מ הנודר חייב לתת אותו דבר מדין נדר ולא בלבד כשאמר עלי ליתן דבר פלו' מחוייב לתת אלא כשאמר ג"כ מטבע זה לעניים אעפ"י שאין אותו מטבע משתעבד מ"מ הנודר חייב ליתן אותו מטבע ולפי שטה זו ודאי שאם הנודר אותו מטבע או אותו בית מכרו או נתנו לאחר אח"כך וזכה בו בדרכי ההקנאה אין העניים יכולים להוציא מיד הקונה וכן אם מת הנודר זכו היורשים ואין העניים יכולין להוציא מיד היורש ודברים ברורים הם אעפ"י שהרמב"ן ז"ל מבאר בהם דרך אחרת כמו שאבאר בע"ה ולדברי הגאון נר' שאין חלוק בין איתיה ברשותיה בין לליתיה ברשותיה דהחיוב שהוא מתחייב כדין נודר לעולם מתחייב בין איתיה ברשותיה בין ליתיה ובחיוב שהדבר בעצמו משתעבד אפי' איתיה ברשותיה אין שעבוד חל עליו אלא א"כ נעשו בו דרכי ההקנאה או מעמד שלשתן דמהני אפילו ליתיה ברשותיה ובדברי הרי"ף ז"ל יש לספק אם דברו וחלוקו שהוא מחלק בין איתיה ברשותיה לליתיה ברשותיה הוא לענין חיוב למיק' נודר בעון דס"ל דלעולם אפי' איתיה ברשותיה ואמר דבר זה לעניים לא מיתפיס ההוא מדעם ולית להו לעניי גביה מידי אלא חיובא דנודר בעלמא הוא דאיכא דאיתיה ברשותיה וכדליתיה ברשותיה אפילו חיובא דנדר ליכא וכי תימא א"כ למה הוזקק לחלק בין איתיה ברשותיה לליתיה הא כל עוצמה /עצמה/ של פשיטות דמאן דפשט דמתנה דעניים דין הדיוט יש לה לא היה אלא מכח הא דרב יוסף ובקל יש לדחו' הא דרב יוסף דאצטריך ליד עניים כדי שיהא פלגא דזוזא נתפס בחיוב ויהא לעניים עסק בו ולהוציאו מידו בתורת ממון י"ל דאיהו ז"ל קשיא ליה דמ"מ סוף סוף מחוייב היה ליתנו מדין נודר ולא היה יכול לחזור בו לומר יהביה ניהלי איברי נפשאי ומה צורך להיות הממון נתפס כיון דסוף סוף מעשין אותו לתת מדין עון נדר ואפשר לומר דהרי"ף ז"ל ס"ל דאע"ג דמדין נדר אתינא עלה מ"מ גדול כחו דחיוב נדר שהממון עצמו נתפס כמו ההקדש ויש לעניים עסק בו וכמו שהנמוקי סובר אפי' באומר אתן מנה לעני שנכסיו משועבדין שעבוד גמור כמו שנראה מדקדוק דבריו וכמו שאבאר ב"ה ובהא שהרב ז"ל מחלק בין איתיה ברשותיה לליתיה ברשותיה דכי ליתיה ברשותיה מיד חל הנדר עליו להיות נתפס כיון דלא חייב עצמו אבל איתיה ברשותיה חל הנדר על אותו דבר ומתפיס שפיר בהקדש מדין נדר ופי' זה נראה שהבין הרא"ה ז"ל בדברי הרי"ף שכתב שלדברי רב האיי צריך להעמיד ההוא דממשכנין על הצדקה בע"ש בקופה ודבר של תקנה משמע דלדברי הרי"ף מוקמינן לה אף בנודר משום דלדידיה אף בנודר ממשכנין ומוציאין ואין לומר דאה"נ דהרי"ף עדיפא מדגאון דלגאון אין ממשכנין ולהרי"ף ממשכנין מיהו ממשכנים נמי לאו היינו חייוב ממון והתפסת דבר הנידר עצמו אלא עשוי בעלמא דלגאון אפילו עשוי ליכא דאע"ג דשתי מדרגות הן והיה איפשר לו' דאי לא מעמד שלשתן לא היינו ממשכנין אלא עושין ומדין מעמד שלשתן נקנה הממון מ"מ לא משמע ליה לגאון לחלק דאם היה בו דין עשוי לא היה צריך רב יוסף לטעמא דאנן יד עניים אנן אבל היה מעשה ומפיק מיניה ומשום הכי סבר דאין כאן אלא עון בעלמא ולהרי"ף משום חיובא דנדר מחייבים ליה ממשכנין ומעשין אותו מיהו הינו היכא דאיתיה ברשותיה אבל ליתיה ברשותיה לא שאם כשהוא ברשותיה לא אתינן עלה אלא מדין חיוב דנדר בעלמא למה לא יהא חיוב חל אפילו בדבר שאינו ברשותו אבל אי נדר דגוף הדבר מהני להתפיס הדבר ההוא לעניים בהקדש יש לחלק שפיר בין איתיה ברשותיה לליתיה ברשותיה וכמו הקנאת כל דבר בעלמא דיש חילוק בין איתיה לליתיה נמצא פסקן של דברים לדברי הרי"ף בנודר דאסור חפצא דאם איתיה ברשותיה חל הנדר ומיתפיס התפסה גמורה להיות כממון עניים שזכו בו ואם מת מוציאין מן היורשין ואי ליתיה ברשותיה אין בו אפילו חיוב נודר כיון שלא הטיל חיוב על עצמו אלא על הדבר ואמר דבר פלוני יהיה לעניים: וכן נראין דברי הרמב"ן ז"ל בספר המלחמות שכתב הילכך בנדרים נמי בכל דבר המסויים בודאי מוציאין מידו דמאי שינה /שנא/ ומעתה בכל הנדרים נמי למה לא יהיו בית דין נזקקין להוציא מידו חייובו והרי התשובה לא דקדק' בכל זה אלא אפילו בית זה וחפץ זה לעניים קאמר דליכא עליה דינא ולא כלום ונראית כמשובשת ואם תמצא לומר אותה אין לדקדק ממנה מה שדקדק ממנה בעל המאור שאם אמר הגאון ז"ל וכו' וכל הישר הולך יבין שכל מה שכותב הרמב"ן בממשכנים משכוני בעלמא אבל אין מוציאין וכו' אינו אלא לדברי הגאון אבל לדברי הרי"ף אפילו מוציאין בדינא כדין בעל חוב והדבר המסוים ההוא משעת הנדר זכה בו העני ואפילו רצה לזווג דברי הרי"ף והגאון וכפי הפירוש שפירשנו לבסוף בדברי הגאון יתפרש בדברי הרי"ף מ"מ מעקר' דעת הרמב"ן היתה כן בענין הדין שמדין נדר הדבר המסוים עצמו נקנה לעני כהקדש: איברא שבסוף תשו' מהר"ם ראיתי תשובה אחת על דין אסמכת' בהקדש ונשא ונתן שם בדיני אסמכתא ואחר כך כתב בזה הלשון ובנדון דידן הואיל והרי"ף ורבינו חננאל פסקו בפרק ארבעה וחמשה דצדקה כהקדש לאמירה כמסירה שחייב ליתן מה שנדר כי לא הוצרך רב יוסף לומר אנן יד עניים אנן אלא התם שעדיין לא בא לידו או לענין שאינו יכול לשנותו אבל מ"מ עניים קנו הכא נמי חייב ליתן מה שקצץ אלא דלאו בית דין דרבי אמי ורבי אסי אנן ואין בידינו לכפות ועוד שיכול לומר אני אתן על יד על יד ומפשט דברים אלה נראה שאפילו לדעת הרי"ף אין אנו כופין וזה כענין מה שכתב הרמב"ן לדעת הגאון בממשכנין לחוד ובכפיה לחוד וממשכנין בעלמא אמר ולא כופין אבל כי דייקת שפיר ליתא דבית דין דרבי אמי ורבי אסי מאן דכר שמיה דאי מדינא אינן כופין אפילו בית דין דרבי אמי ורבי אסי אין כופין אבל צריך לומר דאדלעיל קאי שנשא ונתן קודם דאסמכתא דלא גזים קניא אפילו בלא קנין וכשקנו בבית דין חשוב והביא אחר כך דברי אביו דבית דין דאלימי לאפקועי לא צריך קנין וכל שכן בפני טובי העיר ואחר שהיה לו טעם זה כותב שהואיל ויש לנו טעם אחר גם כן שלדברי הרי"ף ורבינו חננאל אמירה לצדקה מהניא אם כן מכח שני טעמים הללו זכינו לדין ואחר כך כתב לבטל טעם אחר דאתי עליה מטעם אפקועי ממונא דלאו בית דין דרבי אמי ורבי אסי אנן ואין בידינו לכפות ועוד שיש טעם אחר ובענין זה כתוב במרדכי פרק ארבע' וחמשה ששאל רבי שמעון את מהר"י זכרו לברכה אם אסמכתא בצדקה קניא דאפילו דקנין להדיוט לא מהני אלא בבית דין חשוב ומטעם הפקר בית דין הפקר ומ' בית דין אבל אין לו כח להקנות וכו' וקרוב הדבר שהשואל הזה הוא הוא בעל התשובה החתום בסוף התשובה בשם שמואל והתחלף שלמה בשמואל ע"י אות שין ודברי הרא"ש ז"ל בפסקיו כדברי הרי"ף שכתב על ההיא דרב יוסף ז"ל ובאמירה לא מחייב משום בפיך זו צדקה משום שאין אדם יכול להקדיש או ליתן לצדקה דבר שלא בא לעולם ונהי שאם היה אומר חוב כשיבוא לידי אתננו לצדקה מסתבר שהיה מתחייב לקים מטעם נדר מ"מ זה לא נדר כלום אלא אמר תנהו לצדקה וזה לא הועיל כיון שלא בא לעולם והם הם דברי התוספות בעצמם ואיברא שיש בדברי הרא"ש והתוספות קצת דקדוק דנראה דמורכבים הדברים אתרי רכשי ובחלוק דלא נדר אלא שאמר תנו הוה סגי להו לחלק אפילו היה דבר שבא לעולם וכן נראה מדברי מהר"מ ז"ל שאכתוב לקמן בעזרת האל מכל מקום לענין נדון שלנו ופשטן של דברי' מוכיח שכל שהוא דבר שלא בא לעולם הוי כהקדש וכי היכי דבהקדש ממונא גופא מיתפסא ויוצא בדיינים ומן היורשין אי שאמר בלשון טוב והקדישו ממש דהוה לי' כמסור משעת אמירה הכא נמי בצדקה ולא נגעו ולא פגעו כלל לחלק בין הקדש לנדר: וכן הם דברי הרא"ש בתשובה שכתב אם יש עדים שראובן נתן את הבית להקדש לקהל אף על פי שלא היה בה קנין זכו הקהל באמירה דאמירה לגבוה כמסירה להדיוט וכל דבר שמוטל להדיוט בקנין קונה ההקדש באמירה בעלמא וכן הם דברי הנימוקי שם שכתב וז"ל כבר זכו בו עניים ואף על גב דאכתי לא הוה ברשותיה ואין אדם מקדיש דבר שאינו ברשותו וכו' הכא מטעמא דמעמד שלשתן קנה: ומיהו מי שנדר לתת סלע לצדקה אף על פי שאינו ברשותו לא מצי למהדר ביה דגוף דחייל נדר עליה משתעבד כוליה ממונא לנדריה ואפילו מאי דעתיד למקני דאמר מר בפיך זו צדקה אבל היכ' דנדר למיהב סלע ידוע לעניים לא זכו בו עניים באמירה גרידא אלא א"כ הוא ברשותו ומיהו כתב הרי"ף שמותר לשנותו וכו' נראה דהממון עצמו משתעבד בדין שעבוד גמור ואף על פי שמותר לו לשנותו משום דמעיקרא אדעתא דהכי חייל נדרא ומעתה כיון שהממון משתעבד בכך אם מת מוציאין אותו מהיורשין וכן נראה מדברי המרדכי פ' מי שמת שכתב משם מהר"ם בענין אשה שאמרה בחליה שכל מה שנדרה ינתן אחר מותה לקהל ואח"כ ביום האחר אמרה שינתן לקרובים והשיב הר"ם שכיון שלא זכתה לקהל רק אחרי מותה זכו היורשים ולא הקהל והכי קאמר מדמבעיא לן הקדיש כל נכסיו מהו וסלקא בתיקו ותירץ דההיא משום דמספקא לן שהקדיש בין ימות בין יחיה אבל הכא דפרשה לאחר מיתה לא ואח"כ כתב ואין לומר דנתחייבה לתת מממונא כך וכך לנרות וכיס של קדש מטעם נדר שאין בלשון זה לשון נדר שהרי אמרה כך תתנו לאחר מיתה ולא נתנה כלום וגרע זה הלשון מהא דאמרינן בפ' שור נתביה לעניים וכו' דאין בלשון הזה לשון נדר כיון שלא אמר סלע זה כשיבא לידי אתננו לצדקה ועוד נראה לר"מ שאפילו אמרה אתן כך וכך לצדקה לאחר מותי לא נעשה נדר ומצי למיהדר ולא דמי לאומר סלע זה כשיבא לידי אתננו לצדקה דנעשה נדר נר' דהתם כשבא לידו חי הוא יש לו לקיים נדרו אבל הכא בשכיב מרע בעדנא דהוה ליה לנדרא למיחל כבר מת ונעשה חפשי מן המצות ותדע שהרי גבי שכיב מרע הקדיש נכסיו כבר הוכחתי לעיל שאם אמר הרי הן מוקדשין לאחר מותי דבר מיהדר הוא ולא הוי נדר: ואף על פי שדברים אלה לשמוע קשים הם קצת דמאי דקאמר ואין לומר שנתחייב' לתת מממונא כך וכך מטעם נדר וכו' דמאי נפקא מינה אם נתחייבה מטעם נדר אפילו אם תמצי לומר כן מכל מקום הא לא נדרה אלא מחמת מיתה כדכת' לעיל דהוי מצוה מחמת מיתה וכיון שכן בת מיהדר היא ודאי ולא עדיף מהקדיש דבר חזרה הוא ואם רוצה לומר דכיון שהוא נדר אינו תלוי במיתה אלא גמרה בלבה בין בחיים בין במיתה כי היכי דמספקא לן בהקדיש הא חלק לעיל דההיא דהקדיש לעניים דוקא כשאמר בסתם והכא שאני דאמר לאחר מיתה בפירוש וצ"ע ומכל מקום מכלל הדברים יש לנו ללמוד דאילו היינו אומ' שנדר זה חל מחיים לא היורשים זוכים בממון אלא היה הממון עצמו יוצא להקדש ואף על גב דלא אתי' עלה מטעם שכיב מרע דאם כן היה חוזר והרי זה כמו שכתבנו לדעת הרי"ף והנמשכים עמו הכלל העולה דלדעת הגדולים האלה נדר הקהל חל על הממון ומפקיע מיד היורשים אבל לדעת הגאון שכתב הרז"ה מפורש בהדיא שאין חיוב על הממון אלא על הנודר ואפילו בנודר דבר מפורש ואיתיה ברשותיה וכדבריו נראה דס"ל להרז"ה ואף הרמב"ן שרצה ליחס לגאון חומרא יותר מכל מקום מודה שאין בית דין יורדין לנכסיו. והרשב"א ז"ל בתשובה סימן ס"ג בפשיטות דבהקדש עניים לא אמר' אמירתו לגבוה כמסירתו להדיוט והביא ראיה מההיא דפרק שור שנגח את הפרה.
 
איברא שבתשובה אחרת בסימן תרנ"ו נראה שסובר הפך זה ששאל שם על דין הקדש עניים א' ודן הרב שם לבטלו מפני תנאו שהטיל בו אם יקראנו אסון בהליכת מקום פ' וכבר הלך שם אבל בלא זה לא ספק כלל בענין ההקדש שמה שכתב שם לכשתמצי לומר שההקדש הוא הקדש לא כתב כן אלא מפני שכותב אחר כך לבטלו: אבל בלא זה הוצרך לדון שם כל מה שדן ולמה הוזקק הרב ז"ל לכל זה אלו הוה ס"ל שהקדש אינו הקדש אלא ודאי נראה דסבירא ליה כסברת האומרים שהקדש עניים גם כן אינו יכול לחזור בו ולא עוד אלא שהוראנו לדעת מה שספקנו למעלה שהוא ממון עניים גמור להוציאו מן היורשין אלא שאיפשר לדחות דהכא שאני שכתוב בשאלה שהמקדיש מסר הנכסים ביד שני אנשים וצוה מה שצוה וכל שיש שם מסירה ודרך הקנאה שמשכו והגביהו ודאי האנשים ההם במסירה שמסר בידם ודאי קנו ולא אתינא עליה כלל מדין אמירה לגבוה והיינו שלא נזכר שם כלל דברי התשובה דין אמירה לגבוה לאודועי מיהא דאמרינן בצדקה אמירה לגבוה ואעפ"י ששם בשאלה נזכר שהקדיש בתים ג"כ בכלל ההקדש ולא נעשה בהם דבר של הקנאה ומה שהוצרך הרב שם לדון לא היה אלא על נכסי התיבות שהיתה בהם המסירה ואין בכל התשובה זכר הבתים ואעפ"י שכתוב שם בתוך דברי התשובה ועוד שבענין זה אפי' נתחרט על ההקדש ובא ונשאל על ההקדש ואפילו בפתחים אינו רשאי לפי שכבר מסר הממון ביד ב' האנשים ובמעכשיו ואין אחר מסירה כלום וכו' לא תידוק מינה שכל מה שכתב קודם לכן גם מה שטען שחזר בו אביו אינה טענה וכו' שלא כל הימנו לחזור בו אלא שאם רצה לחזור בנדרו צריך שאלה ופתח וחרטה וכו' דאפי' בלא טעמא דמסירה קאמר אלא משום דהיתה המסירה שם אמר שכבר חל ההקדש ולא היה יכול לחזור בו בחזרה בעלמא אלא בשאלה וכו' ואח"כ כתב ועוד דאפילו שאלה לא מהניא הכא שנמסרו הנכסים ולא הוצרך לבאר כאן אלא דמסירה גדול כחה דלא מהניא בשאלה ועוד דהיה איפשר לדחו' דלא אמר הרב ז"ל אלא דלפי דברי הר"ן שהיה בא מכח טענת החזרה שחזר בו דכפי זה אילולי החזרה לא היה מבטל המתנה ועל זה כתב דאי מהא לא אידחייא דסוף סוף כ"ע מודו דאינו יכול לחזור בו וכופין אותו לקיים נדרו ונהי דטענה זו לא מהניא לגבי יורש לדעת הסוברים דלא אמרינן בהקדש עניים אמירתו לגבוה כדכתיבנא לעיל מכל מקום כשלא היה בא מטעם זה אלא מטעם החזרה כותב הרב שאינה כלום כך נראה לפרש שלא יהיו דברי תשובה זו חלוקים על דברי התשובה האחרת אלא שבחדושי הרשב"א בקמא ראיתי שכתב הא דאצטריך רב יוסף לומר אנן יד עניים אנן כתב הרי"ף ז"ל מפני שלא היה ברשותו וכו' ולא כתב סברא אחרת כלל אלא דברי הרי"ף ז"ל ואין לומר שא"כ אמור מעתה שדעת הרשב"א כדעת הרי"ף שכל שהוא ברשותו חייב משום נדר ומה שכתב באותה תשובה דלא אמר בהקדש עניים אמירתו לגבוה כמסירתו משום דמיירי התם אחר מיתת המקדיש כמו שנראה שם מתוך דברי אותה תשובה דשקיל וטרי במקדיש מהיום ולאחר מיתה ומ"ה כותב דלא אמרינן בכה"ג אמירתו לגבוה שאעפ"י שחייב מדין נדר דין החיוב אינו אלא על הנודר עצמו אבל ממוניה לא מיתפיס להוציאו מהיורשין ונמצינו למדין מה שנתחבטנו עד עכשו אם לדעת הרי"ף נקנה הממון לגמרי ע"י הנדר אם לאו דקושטא דמלתא דאין שם אלא חיוב נודר והממון אינו נקנה שהרי הרשב"א עם היותו סובר כדברי הרי"ף כמו שכותב בחידושיו אעפ"כ כותב בתשובה דלא אמרינן אמירתו לגבוה והיינו משום דהוי לאחר מיתה וכדכתיבנא והתשובה האחרת אע"ג דההיא נמי מיירי לגבי יורש נתרצניה על פי הדרך שתרצנו לעיל משום דהיתה שם מסירה הא ליתא דהרשב"א ז"ל סתמא קאמר דלא אמרינן לגבי הקדש עניים אמירתו לגבוה כמסירתו להדיוט ועוד שהוא מביא ראיה מההיא דרב יוסף ומאי מייתי מהתם הא ע"כ לדעת הרי"ף ההיא משום דלא היה ברשותו ואפילו בהקדש בכה"ג לא מהני וכדמייתי עלה הרי"ף ההיא דשניהם אין יכולים להקדיש ולא שייך לומר כלל דבהקדש עניים לא אמרינן אמירתו לגבוה ולהביא ראיה עליה מההיא דרב יוסף וזה מבואר ומ"מ סברת הגאון והרז"ה לא זזה מתוך ידינו וכיון דפלוגתא דרבותא הוא מספקא אין להוציא מחזקת היורשין ואעג"ב דמדברי מהר"ם שם נראה דאי הוה לן ספק בההוא הקדש עניים דלעיל הוה אמרינן ספק איסורא לחומרא והוה יהבין לעניים ולא ליורשין כיוצא בזה כתב שם המרדכי לעיל מינה מ"מ שאר גדולי כל הפוסקים פסקו בבעי' דהקדיש כל נכסיו לקולא שאין מוציאין נכסין מחזקתן וכן הם דברי הריב"ש ז"ל בסי' ק"ס אפילו במטלטלי כ"ש בנ"ד שכבר הוסכם שדינו כקרקע להיות בחזקת מאריה קמא כלל הדברים שהחנות בחזקת היורש כנראה בכמה תשובות הרשב"א ז"ל ומדברי הרז"ה והגאונים ז"ל ועל הטע' האחר אשר רצו היורשים לבטל ההקדש משום דהוי כמצוה מחמת מיתה ואע"ג שהיה על רגליו וכל כה"ג אין דנין בו דין שכיב מרע אלא דין בריא כדברי הרשב"א ז"ל היינו דווקא לענין דבעי קנין והטעם שכתב הרב שם דלא אמרו בש"מ דלא בעי קנין אלא מפני הטירוף ובמהלך על רגליו ליכא טירוף אבל לענין אמדן דעת דלא רצה להקדיש אלא מפני המיתה אפילו מהלך על רגליו דינו כמצוה מחמת מיתה בעלמא כיון שתולה הדבר במיתה לא מצאתי ראייה לדבר מדברי הגמרא והפוסקים ומההיא דמהר"ם שכתבתי לעיל אדרבא היה נראה קצת דבדבר שהחיוב בא מטעם נדר דצדקה אינו תלוי במיתה אבל מצד הסברא הדבר נראה בטעמו והנלע"ד כתבתי מעפר דל
 
אליהו ן' חיים:
שו"ת ראנ"ח סימן לא
 
שאלה ראובן שנפטר והיה לו אח א' יורש לו וצוה צואה כדת וכהלכה בזה האופן באמור כי היה לו במדינה אחרת ארגז א' מלא כל טוב ממיני מלבושים ומיני מטלטלים ושיהיה כל זה לאחיו ושאר ממונו יומסר בידי האפוטרופוס לישא יתומות וגם לחלק לבעלי תורה של ארץ ישראל תוב"ב מן הממון הנז' סך כל כך אמנם אחר פטירתו בהמשך זמן נאבד הארגז ולא בא לידי אחיו הנז' אמנם האפטרופוסין רוצים עתה לידע אם יכולים הם לישא יתומות וגם לחלק הסך הידוע מתוך צואתו לבעלי תורה הנז' מן הממון הנמסר בידם אם לאו יען כי אח הנפטר שמא יקום וישאל ויתבע הירושה מיד האפוטרופוסין הנז' באמור ובטעון כי נאבד הארגז שהניח לו אחיו בתורת ירושה ולא בא לידו וברשותו ולכן לו ראוי הירושה להיותו אחיו לכן יורנו מורנו אם יוכלו לקיים דברי המת כאשר צוה לישא יתומות ולחלק הסך הידוע מתוך צואתו לבעלי תורה הנז' ולא לאחיו החי ולא יהיה לו אחר כך לאחי המת הנז' אחר כך תביעה בעולם לא ריב ולא דברים עם האפטרופוסים הנז' מתוך טענה הנז' וה' יוסיף לאדונינו ימיו ויאריך ימים על האדמה ויתקים בו מקרא שכתוב ויוסיפו לו שנות חיים אמן לו ולכל זרעו אחריו עכ"ל השאלה: וזה נוסח הצואה. ראשונה צוה שיש לו מאתים וארבעים פרחי זהב שמהם יוציאו כל הצרי' לו וכל מה שיוציאו עליו ושיתנו שכר לרופא ופרח זהב לחברה והנשאר שישלחו אותו ביד ה"ר יאודה וה"ר דוד אבודיינטי שניו ושיהיו המעות בידם ומהריוח שיזמין להם האל יתברך שישלחו לאחותו אביזיבואה העומדת היום בג'יפרי מה שיראה להם שצריכה לפרנסתה ואחר מיתת אחותו שישלחו שבעה אלפים לבנים לארץ ישראל תוב"ב לבעלי תורה היותר נצרכים והשאר שיוציאו אותם לצורך נשואי יתומות מאב ואם היותר נצרכות שימצאו בקושטנדינה. עוד צוה שמה שיש לו בג'יפרי שהוא שיפיט עם מלבושיו וארגז א' שהוא מלא מטלטלים שיהיה לאחיו דוד ריבית העומד בויניציא מצד ירושתו עוד צוה שר' פלו' ניגרין נתן לו פרח זהב וגרוש א' בתורת פקדון ליתנם בקושטנטינה ולא היה זוכר למי שנחזירם ליד ניגרין הנז' עוד צוה שנשלח ב' פרחי' זהב לג'יפרי ליד ר' יצחק רומאנו כדי לצאת ידי שמים מצד החשבונות שהיה ביניה' כל אלה הדברים צוה הנפטר הנז' לעיל והיה משופה בדעתו כדין ובהיות שצוה כל הכתוב לעיל בפנינו חתמנו שמותנו פה רודס וכו' זה נוסח הצואה.
 
תשובה ראיתי דברי השואל ודברי הצואה חלוקים זה מזה בדבר שיש חלוק ביניהם בעלמא בדיני הצואה אבל בנדון שלנו אין חלוק ביניהם בין זה לזה וזה שאלו צואת חלוק נכסים אלה היתה בטעות סתם ולא בדבר מסוים הארגז שסיים לאחיו אלא שהיה אומר שיתנו לאחיו מנכסיו סך כל כך ויתנו לצורך היתומות כ"כ ולא היו הנכסים נמצאים כדי כל חלקי הצואה היה מקום לשאת ולתת בדבר אם הפסיד היורש או מקבל המתנה ממה שכת' הטור משם רבינו יונה אההיא דתנו ק"ק זוז לפלוני וק"ק לפלוני דאף על גב דמתנת שכיב מרע כירושה שויוה רבנן אם פירש חלק היורש כגון שאמר תנו ר' פלו' בני ור' לפלו' שאינו ראוי ליורשו שהנכרי מפסיד שהרי הקדימו ביאור דבריו שאם פירש חלק היורש הרי הוא כמקבל מתנה ונפקא מינה שאם הקדים את בנו בנו קודם כמו כל ב' מקבל' מתנ' שאם אמר תנו ר' לפלו' ור' לפלוני דכל הקודם זכה אע"ג דלא אמר ואחריו לפלוני כדעת ר"י בעל התוס' והנלוים אליו דאית להוא /להו/ הכי דלא אמר' יצא עליו ש"ח גובה מכלן אם לא כשאמר ואחריו לפלוני דגובה מן האחרון אלא דוקא באומר ר' לפלוני וש' לפלוני ות' לפלוני דלא היה אפשר לאומרו בלשון אחר אבל כשהחלקים שוים היה אפשר לו לומר תנו ת' זוז לפ' ולפ' והוא אמר ר' לפלוני ור' לפלוני כל הקודם זכה ולפי סברא זו אומר ר' יונה שאם לא פי' חלק היורש אלא חלק מקבל המתנה מפסיד היורש אבל אם פירש חלק היורש אף על גב דאלו אמר תנו ר' לפלוני ור' לבני לא נ"מ מידי דסוף סוף היורש מפסיד מכל מקום כשאמר תנו ר' לבני ור' לפלוני בנו קודם שהרי הקדימו והוא הדין דנ"מ נמי אם היה אומר תנו ר' לבני וש' לפלו' דכיון שפירש חלק היורש הרי הוא כמקבל מתנה וב"ח גובה מכלם מה שאין כן אם לא פירש חלק היורש שלא היה גובה אלא מהיורש וכן נפקא מינה לדעת הסוברים דכל שלא אמר ואחריו גובה מכלם אפי' כשהחלקים שוים דכשפירש חלק היורש כגון ר' לבני ור' לפלוני שגובה מכלם מה שאין כן אם לא פירש דאינו גובה אלא מהיורש וזה נראה שלא כדעת הרא"ש שכתב בתשובה במי שאמר שיתנו ב' שלישי ממונו לבתו ושליש א' לבנו ויצא עליו חוב שגובה מן האחרון מפני שהוא יורש והבת מקבלת מתנה דנהי דבלא טעמא דהבן יורש לא היה הבן מפסיד מפני שהוא אחרון דכיון שאין החלקים שוים לא שייך כאן לומר גובה מן האחרון והשליש ישאר לא חשיב ליה הרא"ש כמו ואחריו אחרון ולכן הוזקק הרב לומר שהבן מפסיד מפני שהוא יורש מ"מ לסברת ה"ר יונה כיון שפירש חלק היורש גובה מכלם ואעפ"י שבלשון השליש ישאר למי שראוי ליורשו משוי ליה יורש גמור כבר כותב שם שאפילו אמר בלשון נתינה הוי יורש ונראה לכאורה שר"ל אפילו אמר ר' ינתן לבנו ולא הזכיר לשון ירושה כענין שכתב ה"ר יונה וכל זה משנ' שאינ' צריכה ואינו ענין לנדון שלנו שלא הניח חלקים שוים שמה שהניח ליורש דבר מסוים הארגז ומה שבתוכו ולא שנא אם הקדי' צוא' הארגז קודם כדברי השאלה לא שנא אם הקדים צואת המעות כסדור שטר הצואה ל"ש פירש חלק היורש ל"ש לא פירש ל"ש אמר בירושתו כלשון שטר הצואה ל"ש לא אמר לעולם אחריות הארגז הוא על אחיו ומעולם לא זכה לו אלא הארגז וכיון שנאבד נאבד לאחיו וזה מבואר מעצמו ומתבאר יותר מזה מתוך סוגית ההו' דאמ' הבו לפלו' ת' זוז מחמרא דחמרא לא קאמר דמי חמרא לא קאמר מחמרא קאמר ואפילו חבית מחביותי והחמיץ אח' מהם מראהו חמוץ וכן בית בבתי ושורי בשורי ומת אחד מהם או נפל אחד מהם מראהו מת מראהו נפול כמו שמתבאר מדברי הגמרא והמפרשים שם הכלל העולה שהארגז הנאבד נאבד לאח היורש ושאר דברי הצואה קימים כמו שצוה.
 
ואם באנו לספק מצד אחר לומ' שלא צוה המצוה כל מה שצוה לעשות במעות שהיו לו אלא בחשבו שהארגז יבא ביד אחיו ויטול אותו אבל אם היה יודע שהארגז יאבד ולא יבא לידי אחיו אומדנא דמוכח הוא שלא היה מניח את אחיו בלא כלום ויתן ממונו לאחרי' וכענין מי שהלך בנו למ"ה ושמע שמת בנו וכתב נכסיו לאחרים ואח"כ בא בנו דאמדינן דעתיה אלו היה יודע דבנו קים לא היה כותב נכסיו לאחרים וממנו למדו קצת גדולים כמו שהביא המרדכי במי שאמ' שיתנו מנכסיו כ"כ לצדקה ואח"כ ירדו קרוביו מנכסיה' דאמדינן דעתיה דאלו היה יודע שירדו קרוביו מנכסיהן לא היה אומר כן ואעפ"י שבשעה שאמר הצואה לא היו קרוביו עניים ולא דמי לשמע שמת בנו דבשעת כתיבת הנכסים היתה האומדנא דאלו היה יודע שבנו היה קים לא היה כותב מ"מ למדו ממנה הגדולים ההם דאמדינן דעתיה דאלו היה יודע שקרוביו ירדו מנכסיהם וכו' וגם הגדולים האחרים שנחלקו עמהם לא נחלקו אלא משום דאדרבה האומדנא הוא שלא היה משהה כפרתו וכו' כמו שכתוב שם בארוכה וא"כ אף אנו נאמר דאומדנא היא דאלו ידע שהארגז יאבד לא היה נותן ממונו ליתומות ומניח את אחיו: הא ודאי ליתא כלל דא"כ בכל נותני מתנה האומרים תנו כך לפלו' וכך לפלו' ואח"כ לא היו בנכסי' כדי כלם או יצא עליו שטר חוב דאמרינן שגובה מן האחרון ושבמקום שיש מקבל מתנה ויורש שיורש מפסיד אמאי לא אמרינן דאלו ידע שלא ישאר ליורש לא זכה למקבל מתנה ודברי הגדולים שכתב המרדכי אינם לבטל דברי הצואה אלא לומ' שיהיו קרוביו קודמים לעניים אחרים ושתתקים צואתו בכך ולא הביאו ראיה מההוא דשמע שמת בנו אלא לענין דאזלינן בתר אומדנ' בכה"ג וגם הגדולים האחרים שנחלקו עמהם בזה לא נחלקו אלא דלא היה משהה כפרתו עד שירדו קרוביו מנכסיה' דמשמע דמעולם לא באו לבטל הצואה אלא לקים הצואה בקרובים ולהקדימם גם לא דמי נדון דידן למה שכתב הרשב"א במי שהיה מונה והולך ואומ' יש לי כך ביד פלוני וכך ביד פלוני ומתוך כך צוה ואמר שיתנו כך לפלו' ולא נתקבצו כל אותם הנכסים שיפסיד כפי חלקו דהתם כיון שהיה מונה והולך מה שיש לו ומתוך כך צוה דבריו, דבריו מוכיחין שכפי אותו הממון היה מחלק ביניהם מה שאין בנדון זה דאין הוכחה זה שם שאין שם הוכחה זו בפרט כפי נוסח הצואה ועוד שכבר כתב הרשב"א שאף כשהיה מונה והולך ומתוך כך צוה שאם נאבדו הנכסים לא נאבדו למקבל המתנה ולא מהני כשנאבדו גלוי דעת שלא היה נותן אלא כפי חשבון מה שיש לו וכתב עוד אלא א"כ היה דבר מסוים שאעפ"י שהוא מקבל מתנה נאבד לו סוף דבר בין אי חשבת ליה לבעל הארגז יורש ובפרט כפי לשון נוסח הצואה שאמר לירושתו בין אי חשבת ליה מקבל מתנה דארגז נאבד לו ושאר דברי הצואה קיימים והאפוטרופוסי' יעשו ככל אשר צוה להם המצוה:
שו"ת ראנ"ח סימן לב
 
מעשה היה בגט שהובא מדמשק שנכתב הגט ונחתם שם ומנו שליח בקושטאנדינה לתתו ליד האש' וכתבו שטר הרשאה כמנהג ולקחו הגט ושטר השליחו' וכרכום בתוך ניר א' וקשרו הנייר בקשר של קיימ' וחתמו אותו בשתי חותמות באופן שאינו יכול להזדייף כלל ולהתיר הקשר ההוא ולחזור להחתימו ועל גבי נייר הכריכה כתבו ב"ד של שלשה וחתמו שהגט שבתוך הקשר ושטר השליחות נקשרו ונחתמו על ידם ונתנו הקשר ההוא ביד גוי אחד והביאו כאן וכשהובא כאן קודם התרתו התקיימו חתימות הב"ד החתומים על הקשר והוציאו מתוכו הגט ושטר השליחות וקיימו שטר השליחות בחותמיו והגט עם שטר השליחות נשאר ביד א' ממקיימי הב"ד הנז' עד קצת ימים כי האשה לא נמצאת אז בעיר ואחר כך באה האשה ובאנו לתת הגט ונסתפקנו כדת מה לעשות.
 
תשובה עיקרא דהאי מילתא בריש גטין דאמרינן התם מה איכא בין רבא לרבה איכא ביניהו דאתיוה בי תרי ופירש רש"י ע"ה דאתיוה בי תרי למ"ד לפי שאין עדים מצויין לקיימו אלו יקימוהו והקשו התוס' ז"ל דאטו בכיפא תלו להו שיהו מזומנים לקיימו כשיבא הבעל ויערער ועוד דלמה לי דאתיוה בי תרי כך שוים שנים מן השוק שמכירין חתימת העדים. ומפרש ריב"א דאתיוהו בי תרי ואמרי שהבעל שלחם דתו לא מהימן לומר לא שלחתים והכי אמרינן לקמן ב' אין צריכין לומר בפני נכתב ובפ"נ ומה אילו יאמרו בפנינו גירשה מי לא מהמני ולהאי לא חיישינן שמא החתים במזיד עדים פסולים דמסתמא כיון דשולח לה גט כדין עשאו ואינו חשוד להכשילה והרא"ש כתב גם כן כדברי התוספות וז"ל איכא ביניהו דאתיוהו בי תרי פירש רש"י וכו' וקשה דאטו בכיפא תלו להו וכו' ועוד למה לי דאתיוהו בי תרי כך שוים וכו' ועוד לישנא דאתיוהו משמע שהם הן שלוחים אף על פי שאין מכירין ועוד דלקמן מפרש טעמא הא דב' אין צריכין לומר בפני נכתב ובפני נחתם דאטו אילו אמרו בפנינו גירשה מי לא מהימני ומפרש ריב"א דאתיוהו בי תרי ואמרי שהבעל שלחם דתו לא מהימן בעל לומר לא שלחתים הלכך לרבא לא צריך דכיון דודאי שלחם לא חיישינן שמא זייפו הבעל והחתימו בעדים פסולים דאינו חשוד לקלקלה במתכוין כדאיתא בירושל' וחש לומר שמא החתימו בעדים פסולים א"ר אבין אינו חשוד לקלקלה בידי שמים אבל בבית דין חשוד לקלקלה פי' להוציא עליה לעז בפני ב"ד ולומר מזוייף הוא ומתוך שהוא יודע שאם בא בערעורו ערעורו בטל אף הוא מחתימו בעדים כשרים אבל בחד אי לא אמר בפני נכתב ובפני נחתם מצי בעל למימר לא שלחתיו ומזוייף הוא אבל כי אמר בפני נכתב ובפני נחתם לא מצי למימר בעל לא שלחתיו אף על פי שאין עדים שעשאו שליח דכי היכי דהימנוהו רבנן לומר בפני נכתב הימנוהו לומר שהבעל עשאו שליח כיון שהגט יוצא מתחת ידו ולא מצי בעל מכחיש ליה וכן נ"ל מסברא דאי לא מהימן לומר שהוא שליח הבעל נמצא צריך לקיים שטר שליחותו ואם כן למה הוצרכו משום עיגונא להאמין השליח על קיום הגט כי היכי דמקים השליח שטר שליחות יקים חתימת הגט אלא ודאי משום שאין עדים מצויין לקיימו האמינוהו חכמים על הכל ודוקא כי אמר בפני נכתב ובפני נחתם הוא דהימנוהו חכמים אבל אי אמר ידעתי כלומר מכירני חתימת העדים לא האמינוהו דדוקא כי אמר בפני נכתב ובפני נחתם מידק דייק ולא מרע נפשיה לומר שנעשה בפניו והוא לא ראהו מעולם אבל בידעתי מצי לאישתמוטי ולומר חושב הייתי שאני מכירה ולא מרע נפשיה כולי האי עד כאן דברי הרא"ש ז"ל ומכלל דבריהם למדנו שכל שיש עדים שעשאו הבעל שליח תו לא צריכינן לקיום הגט דלשמא זייף הבעל מתחלה לא חיישינן אלא לשמא יערער לומר לא שלחתי לה גט וכל שיש עדים שנתנו לשליח סגי בהכי. ואיכא למידק דכיון דמשום עיגונא תקון דרבנן דלא לבעי תרי אלא דלסגי בחד משום דעדים החתומים וכו' אמאי תקנו לומר בפני נכתב ובפ"נ כשיאמר שהבעל נתנו לו סגי ומהימן הוא בכך וכמו שכתב הרא"ש דכמו שהאמינו בו לומר ב"נ וב"נ כך האמינוהו לומר שנתנו לו הבעל ונהי דבפ"נ וב"נ לא סגי דעדין לא ידעינן אם נתנו לו הבעל כשיאמר שנתנו לו הבעל סגי דבהכי נפקינן מחשש מזויף שלא שלחו הבעל ולשמא זייף להחתימו בעדים פסולים לא חיישינן כדלעיל ואע"ג דבפני נכתב ובפני נחתם מרע נפשיה טפי מכשיאמר ידעתי כדכתב הרא"ש מ"מ היינו דוקא ידעתי משום דמצי משתמיט לומר סבור הייתי שאני מכירה כדכתב הרא"ש ולא מרע נפשי' כולי האי אבל כשאומר שהבעל מסרו לו לא מצי לאישתמוטי כלל והוי כמי שיאמר בפני נכתב ובפני נחתם ואפשר לומר דכל דלא מצי משתמיט אלא מתוך דברי הבעל שיאמר לא נתתיו לו לא חייש לאורועי אבל כשאומר בפני נכתב ובפני נחתם נמי דאתי למתכחיש מתוך היכר הכתיבה שיאמרו המכירים שאין זה כתב ידם של אותם העדים מרע נפשיה אבל בידעתי אע"ג דמתכחיש נמי ע"י מכירים שיאמרו שאין זה כתב יד העדים מ"מ כיון דלא אמר בפני נכתב ובפני נחתם אלא ידעתי מצי משתמיט לומר סבור הייתי שאני מכירה הלכך תקנו לומר בפני נכתב ובפני נחתם וכיון שהאמינוהו לומר בפני נכתב ובפני נחתם האמינוהו נמי לומר שהבעל עשאו שליח וכן באומ' שאין צריך קיום האמינוהו לומר שהבעל עשאו שליח כיון דאותה אמירה אינה באה לאפוקי מחשש מזוייף אלא מחשש דשמא כתבו הבעל אבל לא נתנו לו להוליכו דאין חששא כל כך: והכלל העולה דכל היכא דאיכא ב' עדים כשרים שהם מעידים שהבעל מסר הגט ליד השליח סגי בהכי ואין צריך קיום מי' כל זה אינו אלא לדברי התוספות והרא"ש אבל לדעת רש"י ז"ל לא מתכשר אלא באתיוהו בי תרי שנעשו שניהם שלוחים להביא הגט כמו שהוכיח הריב"ש ז"ל בסימן שי"ח עוד נמצא בדברי הריב"ש ז"ל חילוק אחר אפילו לדברי התוספות והרא"ש דאפילו בב' לא סגי אלא כשהעדים עצמם עומדים לפנינו ומעידים על הגט ההוא עצמו שהבעל נתנו לשליח אבל כשהעדים עצמם אינם לפנינו אלא שעדותם מתקבלת מתוך כתבם שהם כותבים שפלוני מסר גט לפלו' שעידיו פלוני ופלוני אנו חוששים לומר שמא אותו גט נשרף או נאבד וזה גט אחר הוא. ואיברא שיש להבין בדברי הרב ז"ל והא תלמוד ערוך הוא דליכא למיחש לדילמא איתרמי שמא כשמא ועדים כעדים ואפשר שהרב ז"ל חושש שמא השליח כתב גט אחר בשם הבעל והעדים עצמן כעין אותו שנאבד ובין כך ובין כך צריך לדקדק במה שכתב ואף על פי שאין חוששין לזה אין זה מקוים לא מקיום הגט ולא בתקנת חכמים דכיון דאין כאן חששא דמזוייף שלא נתנו הבעל ולשמא החתים בעדים פסולים לא חיישינן לדעת החולקים על רש"י ז"ל א"כ מאי נפקא מינה אם אין גט זה מקוים לא בקיומו ולא כתקנת חכמים הא כל היכא דליכא למיחש למזוייף לא בעינן קיום דומיא דאתיוהו בי תרי ומכל מקום אנו אין לנו אלא דברי הריב"ש ז"ל וכן נראין דברי הרשב"א ז"ל שכתב בתשובה וז"ל ג' ענינים יש לחוש בגיטין בין הבא מחוצה לארץ בין הבא לארץ הא' שיתקיים בחותמיו שמא מזוייף הוא הב' שנכתב ונחתם לשמה הג' שנתנו הבעל לגירושין בין ליד שליח הולכה בין ליד שליח קבלה ובכלם אין אנו חוששים אלא לקיום חותמיו וכשמביא בארץ ישראל שעדים מצויין לקיימו אפילו בלא קיום מתירין אותה לינשא ואפילו בחוצה לארץ מתירין באומר בפני נכתב ובפני נחתם ואין חוששים לקיום אחר משום דקיום שטרות דרבנן והכא משום עיגונא הקלו ולשמא לא נתנו הבעל לגירושין ליכא למיחש דכל דמסור ביד זה והוא אומר לגירושין הוא נאמן לכולי עלמא אפילו יבא הבעל ויערער ולשמא לא נכתב ונחתם לשמה לא חיישינן דאין אדם עשוי לקלקל בידים ע"כ וצריך להבין בדברי הרב בהני ג' ענינים שכתב שצריך לחוש בגט דחדא מיניהו שמא מזוייף איזה חשש זיוף קאמר הרב אם הוא זיוף הבעל שזייף בחותמיו או אם זיוף השליח המביאו דאי הוי זיוף השליח היינו חששא דאם נתנו הבעל לגירושין דהוי חד מיניהו ונהי דליכא לאקשויי דכיון שהוא נאמן לומר שהבעל עשאו שליח לא יצטרך לקיום להוציאו מחשש זיוף שחשש הזיוף שמא השליח זייף והרי הוא אומר שהבעל עשאו שליח וכדכתי' לעיל דלא האמינוהו אלא באומר בפני נכתב ובפני נחתם וגם בתיקון בפני נכתב ובפני נחתם לא סגי דאכתי לא ידעינן אם עשאו הבעל שליח אף עפ"י שנכתב ונחתם בפניו והלכך הוצרך הרב לקיום ולהאמנת השליח שהבעל עשאו שליח מכל מקום לא היה הרב כותב ג' ענינים יש לחוש בגט כיון שכשתמצי לומר שהבעל עשאו שליח אין מקום לחשש מזויף ולא הוזקקנו לקיום אלא מפני שלא ידענו שהבעל עשאו שליח ולומר שחשש מזוייף שקאמר הרב אינו על זיוף השליח אלא לשמא הבעל זייפו והחתימו בעדים פסולים אינו נראה חדא שהרב ז"ל בחדושיו גבי אתיוהו בי תרי דחה דברי רש"י ז"ל ופי' כפירוש התוספות וכתב דלחשש דשמא החתימו הבעל בעדים פסולים לא חיישינן דאין עשוי לקלקלה ועוד שבתשובה זו עצמה כתב דלחשש דשמא לא כתבו לשמה לא חיישינן דאין עשוי לקלקלה והיה אפשר לומר דחשש מזיוף היינו זיוף השליח כעין מה שכתב הריב"ש דשמא אותו הגט שנתן לו הבעל נאבד וזה הגט שביד השליח הוא גט אחר וכענין שכתב הריב"ש אלא שדברי הרשב"א הם באומר השליח שהבעל עשאו שליח על גט זה ע"כ אין לך לומר אלא כלשון ראשון שהג' ענינים שכתב הרשב"א היינו תקון ג' חששות שיש לחוש וכדלעיל אמור מעתה בענין הנדון שלנו שאף על פי שיש כאן שטר שליחות ומתקיים בחותמיו אין זה קיום הגט ואף על פי שכתוב בו עידי הגט הם פלוני ופלוני החתומים על הגט עדין אין זה קיום דאע"ג דאין לחוש כ"כ לאיתרמי שמא כשמא ועדים כעדים מ"מ נראה דהכא חיישינן שהשליח שאבד ממנו הגט היה בקי בו ובשמותיו והכתיב גט אחר כמוהו כי היכי דלא להוי ליה תרעומת ומפני זה אין לסמוך גם כן אף על פי שכתוב בשטר השליחות סימני הגט מראשי שיטין וסופיהן כמנהג כיון שהחשש שאנו חוששין אינו דאתרמי גט אחר כמוהו אלא שבכונה נכתב גט אחר כמשפט הראשון וכבר נמצא בדברי מהר"י ן' לב ז"ל שנשאל על כיוצא בזה ומזכיר שם לשון שטר השליחות וכתוב בו סימני הגט ועם כל זה חשש להחמיר מתוך דברי הריב"ש. ואברא שהמר"ש די מדינה כתב להקל באותו מעשה עצמו מהטעם שכותב בדבריו שם כיון שבשטר השליחות היה כתוב שהגט נכתב בפניהם והאמת שלשון זה מוציא מחשש שגט זה לא כתבו הבעל כיון שהם אומרים שנכתב בפניהם והוא הדין שעם לשון זה נצא מידי חשש סברת רש"י ז"ל בפי' דאתיוהו בי תרי הנמשך חומרא ממנו שנראה שהוא חשש לשמא החתימו הבעל בעדים פסולי' ומ"ה לא סגי ליה באתיוהו בי תרי שאומרים שהבעל עשאם שלוחים ונתן להם הגט דאכתי אפשר דהוי מזויף אבל צריך שאלו יקימוהו מ"מ כיון שהם אומרים שבפניהם נכתב בזו היינו יוצאים מיד הספק אלו לא היה לנו חשש דשמא נשרף או נאבד וזה גט אחר הוא אבל מכל מקום מחשש שמא נשרף או נאבד וזה גט אחר הוא שחש הריב"ש עדין אין שטר זה ולא לשון זה מוציא ממנו ואף סימני הגט הכתובים בשטר אינם מספיקים לזה כדכתי' מ"מ בגט זה שבא קשור וחתום בקשר של קימא וחותם שאינו יכול להזדייף בשום אופן כפי מה שמעידים הבקיאים בחותמות האלה ועל גבי הקשר כתוב מעשה ב"ד שחתומים בו ג' חכמים איך גט זה עם שטר השליחות נקשר על ידם בתוך הקשר הנז' והתקיים כאן כתב ידם נראה שתקנו הכל דליכא למיחש תו שמא נאבד הגט או נשרף וזה גט אחר הוא מה תאמר שיש לחוש עדין שמא קודם שעשה הקשר נאבד הגט והשליח הכתיב גט אחר והביא להם ואותו הגט קשרו ואין זה הגט ששלח הבעל והם אינם מעידים שהגט שכתב הבעל הוא שקשרו אלא שהגט שהיה בתוך הקשר נקשר על ידם ליכא למיחש להכי אלא ודאי אמרינן שהם דקדקו וראו שאותו הגט של הבעל קשרו דאם לא כן מה הועילו בתקנתם שהרי עצמם לא הוזקקו לקשר אלא להוציא מחשש שמא יאבד ואם היה מקום לחוש לחשש קודם הקשירה מה הועילו חכמים בכך שמא תאמר זה אינו הכרח שאם באת לזה אף בכל שטר שליחות בעלמא נמי נבא ונכשיר מטעם זה ונאמר שע"כ הם לא הוזקקו לשטר השליחות אלא לתקן חשש הזיוף ואם יהיה מקום לחוש לשמא יאבד מה הועילו אלא ע"כ יש לנו לומר דחיישי לב"ד טועין זה אינו כלום דלא דמי חשש דשעבר שהיה אפשר להם לתקן לחשש של עתיד שאין בידם לתקן מה שיהיה לאחרונה ועוד דהכא ע"כ אין שום תקון במה שכתבו בשטר השליחות לחשש שמא נאבד אבל בחשש דשמא מיחלף קודם שבא לידם איפשר התקון כשידעו שאותו הגט עצמו הוא שכתב הבעל ולא אחר הלכך נראה שע"י זה הוי גט מקוים שפיר ולא שייך בזה החשש של סברת של הריב"ש גם החשש של סברת רש"י ז"ל דלדידה /דלדידיה/ לא סגי במעידים שהבעל עשה את השליח עד שיעידו גם כן שהגט נכתב ונחתם בכשרות כבר מציל מזה לשון ושטר האומר שהגט נכתב ונעשה במקום פלוני שאין יכולין להעיד כן אם לא שידעו כן וכמו שכתב מה' ש"מ ומהרי"ל שהחמיר לא מפני חשש שיטת רש"י דבלשון נכתב ונחתם במקום פ' יצאנו מידי חשש זה אלא חומרתו הוא מפני חשש הריב"ש ז"ל דשמא הגט נאבד ובנדון זה על ידי הקשר יצאנו מידי חשש זה גם כן לחשש סברת הראב"ד דחייש לשמא לא מצאנו לשום אחד מהפוסקים חושש לזה גם הרי"ל אחר שחשש לה חזר ודחאה במקום שיש לומר דהוי מלתא דלא שכיחא ולא נשאר כאן אלא חשש הבאת הגוי שיש מי שחושש לו אבל כבר רבו כמו רבו המתירים ופשט המנהג בין הראשונים לעשות מעשה משום דהוי מעשה בעלמא ואין לנו לחוש לזה בשעת הדחק אחר כך איסתייעא מילתא ונמצאו עדים מכירים חתימות עידי הגט ונתקיים הגט ולא הוצרכנו לטעמים דלעיל. ולענין מה שנשאר הגט והשטר ביד א' מהדיינים אחר שהותר הקשר ולא היה לשאר הדיינים שקיימו הקשר טביעות עין בגט חששנו דשמא אין הדיין שנשאר הגט בידו נאמן לומר שזהו הגט שהוציאו מתוך הקשר כיון שהוא עד אחד ואע"ג דעד א' נאמן באיסורין כבר אמרו בגמרא בריש גטין דלא סגי בהא מילתא טעמא דעד אחד נאמן באיסורין ודוקא לשליח המביא גט ואומר בפני נכתב ובפני נחתם האמינו אבל עד דעלמא לא האמינו והכא עד דעלמא אלא כשיתקיים הגט בחותמיו אף על פי שעדין לא ידענו אם מסרו הבעל להביאו מ"מ על ידי שטר השליחות המקוים בחותמיו יצאנו מידי חשש זה ולחוש שמא גט אחר מסר ולא זה ליכא למיחש כלל מ"מ השליח שהובא אליו הגט ליתנו לאשה שהיה שם בעת הפרד הקשר היה לו טביעות עין בגט והוא והדיין שנשאר בידו העידו עליו שהוא הוא ויצאנו ידי חובת כל הספיקות וה' יצילנו משגיאות:
שו"ת ראנ"ח סימן לג
 
שאלה אשה אחת נקרא שמה שבתו ואחר כך כשנשאת לאיש נשתנה שמה מפי הבעל ונקראת בשם שבתיא ובאה לקבל גט ונפל ספק היאך יכתב שמה בגט.
 
תשובה שטת הר"ן ז"ל בגמ' גבי והוא דאתחזק בתרי שמי כפי הנראה מדבריו היא כך שאם הוחזק במקום כתיבת הגט בשם אחר גם כן שהיה לו במקום הנתינה ונקרא שם בכל השני שמות צריך לכתוב גם ב' השמות ואם לא כתב אלא אחד מהם פסול אפילו בדיעבד דכיון דיש לו ב' שמות כאן כל אחד מהשמות לבדו אינו שמו אלא כמו חצי שם ולכך פסול אלא שכתב דהיינו דוקא כשהוא במקום אחר וכתב לגרש במקום אחר אבל אם הוא ואשתו במקום אחד אם לא כתב אלא אחד מהם מגורשת והשתא נראה דלכתוב גט אחד בא' מן השמות ולכתוב האחר בשם דמתקרי נראה ודאי דלא מהני דלא ידעי' הי מיניהו עקר ושמא נכתוב הטפל עקר והעקר טפל ופסול בדיעבד ואף על גב דהריב"ש ושאר מן האחרונים ס"ל כתבו דכשכותבין השמות בפירו' אפילו כתב הטפל עקר לא מיפסיל שהם מפ' ההיא דשרה וכל שום שיש לה כפשטה דכותבין בלשון זה ממש שרה וכל שום שיש לה ומשום הכי דוקא מיפסיל אבל אם כתב שרה דמתקריא מרים מהני מכל מקום יש מן המפרשים שמפ' שרה וכל שום שיש לה בפירוש. ועוד דשמא שם שקרא לה בעלה לא חשיב שם כלל ושמא שבתו ושבתי' שניהם שם א' ואין לכתוב קצור השם כדמשמע לכאורה מלשון קצת מחברים שכתבו אין לכתוב קצור השם ולא כתבו אין צורך לכתוב קצור השם. ולכתוב ג"כ גט א' בשם אחד מהם ודאי לא מהני דדילמא השם האחר עקר אבל לכתוב שני גטין בכל אחד השם האחד לבדו אם נחשוב אותם לאתחזק בתרי שמי לכתחלה ודאי צריך לכתוב שניהם אבל בדיעבד כבר כתב הר"ן משם הירושלמי דכשהאיש והאשה במקום אחד אין לחוש דכשכותב אחד מהן לבד מיהו אפשר לדחות ולומר דעד כאן לא קאמר הכי הר"ן ז"ל אלא כשהשם השני דאתחזק הכא בא לו מכח מקום אחר דכיון דזה השם השני לא בא לו אלא מכח מקום אחר והוא ואשתו עכשו דרים כאן אין לעשות עיקר מאותו המקום כלל ואף על גב שהוחזק כאן אבל היכא דאותם ב' שמות נקראו לו במקום א' מה לי אשתו עמו או אין אשתו עמו הרי הוחזק כאן בשני שמות וכשהוא מגרש בא' מהם אינו אלא חצי שם וכן נר' מדקדו' לשון הר"ן שכתב כיון שכת' עקר שמו שבכאן שנראה דוקא מפני שהוא עקר שמו והאחר טפל הא אם לא היה עקר אלא שהיה שוה לאחר לא מהני אף על פי שאפשר לדחות שלא כתב עקר שמו אלא לאפוקי טפל אבל עדין יש לדקדק קצת ממ"ש אחר כך ומיהו משמע דוקא בשאותו שם של יהודה עקר בכאן וכן נראה מלשון ריא"ז שכתב ז"ל צריך לכתוב בגט כל השמות שיש לו לאיש המגרש ולאשה המתגרשת שאם קורין אותו בב' שמות בין שקורין אותו בעירו בב' שמותיו בין שקורין אותו בעירו בשם א' ובעיר אחרת קורין אותו בשם אחר הואיל והוחזק שיש לו ב' שמות צריך לכתוב בגט ב' שמותיו ואם כתב א' מן השמות בלבד הרי זה גט פסול. מעפר דל.
 
אליהו ן' חיים:
שו"ת ראנ"ח סימן לד
 
שאלה אשה שנקרא שמה אבגלי ואין קורין אותה אלא בשם זה בלבד איך כותבין בגט:
 
תשובה אף על פי שלכאורה יראה שעקר שמה אביגיל השם הנמצא בכתובים ואבגלי נגזר מאביגיל ואם כן יש לכתוב בגט אביגיל ולא אבגלי כמו יצחק חקין שכתב המרדכי דלא כתבינן אלא יצחק או אביגיל דמתקריא אבגלי כההיא שכתוב בהגהת מימון על שם אביגא שכותבין אביגיל דמתקריא אביגא אבל לעולם בלא אביגיל א"א דלא נמצא בכתובים אלא אביגיל אבל נראה דכל שלא נקראת אביגיל כלל אין לכתוב שם אביגיל בגט ואף על פי שהשם הנמצא בכתובים הוא אביגיל אין זה מכריח כמו שכתב מוהר"ר ישראל בכתביו סימן י"ח בשם ירחמיאל שמי שנקרא ירחמיאל ביוד כתבינן ירחמיאל ולא ירחמאל ואע"פ שלא נמצא בכתוב אלא ירחמאל בלא יוד מה בכך אם לא נמצא בכתוב רק בלא יו"ד אשכחן נמי איפכא שם נחמני ימצא בכתובים אבל נחמן לא נמצא בכתובים כלל ואפילו הכי אשכחן כמה אמוראי נקראו בשם נחמן נראה שאין הכרח להיות השם ע"פ מה שנמצא בכתובים ממש בלתי שנוי כלל אבל למה שכתב וסיים שם גבי ירחמיאל ואפשר ע"י שנוי שם בחולה נקרא כך א' מאבותיו לסימן טוב לאמר ירחם אותי אל וכן נחמן ר"ל מנחם לכל יש מקום לחולק לחלק ולומר דדוקא משום דאיכא משמעות לשם ירחמיאל לכונה מה איכא למימר דלא חיישינן לשם שנמצא בכתוב דאיכא למימר דהאי שם אחר הוא אבל גבי אביגיל ואבגלי שאין שום טעם לשנוי אביגיל לאבגלי ואין לתלות בו שום פי' ע"כ שם אבגלי היינו שם אביגיל כיון שממנו נגזר אלא שעדיין יש לומר דלא הוצרך הרב ז"ל לומר כן אלא גבי שם ירחמיאל מפני שירחמאל וירחמיאל שניהם שמות של לשון הקודש ולמה ישתנה משם ירחמאל שבכתוב לירחמיאל ע"כ צריך לומר בו שום טעם אבל גבי אבגלי שלשון אבגלי הוראה על לשון לעז אין צריך לתת טעם על השנוי כלל אבל יש לומר דהאי שם אחר הוא ולא נגזר מלשון אביגיל. מעפר דל.
 
אליהו ן' חיים:
שו"ת ראנ"ח סימן לה
 
שאלה שם באלי הרגיל בין היהודים הדרים בארצות הישמעאלים ושם מילתם שם אחר היאך יש לנהוג בכתיבת השם הזה:
 
תשובה נראה ודאי שצריך לכתוב שני השמות גם יחד דבשם המילה לבדו לא סגי כיון שנקרא בפי הכל בשם באלי גם בשם באלי לבדו לא כיון שיש לו שם אחר שנקרא בעת המילה וכותב שם המילה עקר ושם באלי טפל ששם המילה עקר כיון שידוע שיש לו שם המילה אף על פי שנקרא בשם באלי: אמנם יש לספק אם צריך לכותבו מלא עם אלף או חסר ואם יכתב בלשון דמתקרי או בלשון המכונה משום דשם זה נמצא בתלמוד ובכל מקום שנמצא הוא כתוב מלא באלף בפ"ק דשבת ובפ"ב דע"ז ובפרק שני דתעניות ובפרק מי שמתו ולכאורה נראה שהנקראים כן נקראו על שם האמורא הזה וכיון שכן יש לכתוב השם כמו שנמצא גם לפי זה יש לכתוב דמתקרי ולא המכונה כיון שהוא שם עברי שנמצא בתלמוד ולא שם לעז ואפילו אם כשהוא חותם בשטרות חותם בלי בלא אלף לא משגחינן בחתימתו כיון דלא נמצא כן בשום מקום וטועה הוא בכתיבתו שאין האנשים בקיאים באותיות התבות היטב ולא דמי למה שכתב מהר"י בתורת הבית על שם יונתן ויהונתן שיש לכתוב יונתן מפני שרוב הנמצאים בפסוק הם יונתן גם בתלמוד הכל יונתן וכתב דאם הוא רגיל לכתוב יהונתן יש לכתוב כמו שהוא רגיל וכן בכל הדקדוקים והספקות יש לכתוב כמו שהוא חותם דהתם דוקא משום דשמות יונתן ויהונתן שניהם נמצאו בספרים י"ל כשהוא חותם יהונתן שהוא נקרא בשם ההוא כיון שמ"מ השם ההוא נמצא אבל בשם באלי שלא נמצא באלי כי אם באלף אף על פי שזה חותם שמו בלא אלף אין לנו לומר ששמו לחוד ושם הנמצא בספר לחוד אלא ודאי שמו הוא שם הכתוב בספר אלא שהוא טועה באותיות שמו וכן לא דמי לשם ירחמיאל שכתב מהר"י בפסקיו סימן י"ח שאם קורא עצמו ירחמיאל וכתב ירחמאל פסול ואף על גב שכל ירחמאל שבמקרא הוא חסר יו"ד אין לנו אלא שם שהחזי' לעצמו דהתם שהוא ע"י קריאה לא שייך לומר טעות דע"כ הוא קורא את שמו ירחמאל מאחר שנקרא כן והוא שומע שמו כן וכן הוא עצמו קורא את שמו וע"כ משנה שמו משל המקרא אבל היכא שתלוי הדבר בכתיבה דאפשר לומר שהוא טועה בכתיבתו וחושב שכן הם אותיות שמו אין לנו לומר ששנה את שמו מהכתוב בספר אלא משוינן ליה טועה וק"ל אמנם יש לספק דשמא שם בלי הרגיל בינינו אינו לוקח /לקוח/ משם האמוראי' אבל הוא כנוי לקוח להם מהישמעאלי' שלא נמצא כלל מי שנקרא בשם בלי לבדו אלא כל הנקרא כן יש לו שם אחר שנקרא בו בעת מילתו ואין רגילות בינינו להקרא איש בב' שמות עבריים וזה לאות כי השם הזה אצלנו כנוי בעלמא לקוח מלשון ישמעאל ולפי זה יש לכתוב המכונה גם אותיות השם יכתבו כפי כתיבת הישמעאלים ואם נכתב בלשונם בלתי אלף ראוי לכותבו כתבתי מעפר דל
 
אליהו ן' חיים:
שו"ת ראנ"ח סימן לו
 
שאלה על דבר הגט שבא מברושא לאשה שבקושטנדינא שמה אריני ונכתב הגט שם ע"י הספרדים וכתבו שם אריניי בשני יודין אחר הנון יען מנהג הספרדים לעולם לשום יוד אחר האות הנרגשת הרבה כגון קליי ואריני וכיוצא בזה וכן ג"כ עשו בשם הנהר שלשם שנקרא גוקדירי כתבו יוד אחר הגימל כמנהג כתיבתם ובעיר קושטנדינה שהובא הגט אין רגילים בכך אלא כותבין אריני ביוד א' אחר הנון ואף הספרדים אשר בקושטנדינה אומרים סופריהם שאין כותבין אלא ביוד א':
 
תשובה נראה ודאי שאם גט זה היה נכתב בקושטנדינה או במקום שאין רגילין לכתוב יוד זו הנוספת שהגט פסול כיון שעל ידי תוספת היוד יקרא הקורא השם בהרגשת יו"ד לבסוף שאין השם נקרא כן כלל וחשיב שנוי בכי האי גוונא וכדאמרינן בירושלמי במסכת מגילה אין מדקדקין בטעיותיה ומייתי עלה דר' יצחק בר אבא ורב חננאל הוו יתבי קמיה דרב חד קרי יהודים וחד קרי יהודיים ולא אהדר חד מנייהו והכא לא היה השנוי אלא קריאת היוד הנחה ואפילו הכי קרי ליה טעות אלא דלא אהדריה משום דאין מדקדקין בטעיותי' ואפילו לפי מה שכתב הר"ן שם דלא אמרו אין מדקדקין בטעיות אלא בטעות דכי האי גוונא שהענין והלשון אחד אבל בטעות אחרת לא דאם כן חסר הקריאה מכל מקום הא קרי ליה טעות ובודאי דגבי גט חשיב שנוי בהכי וכן דקדקו האחרונים בספריהם אפילו בשנוי דכי האי גונא ואפילו בציר מהכי כאשר יראה הרואה בדבריהם אך אמנם מפני שהגט הזה נכתב בברושא שרגילים שם לכתוב בכי האי גונא היה נראה לכאורה להכשיר דכיון שמוכיח מתוך הגט שבא מהמקום ההוא ובמקום ההוא רגילין שכותבין בכי האי גוונא אם כן ודאי הקורא לא יקרא אלא אריני כמו שנקרא בקושטאנטינה כשהוא ביוד א' ולא חשיב בכי האי גוונא שנוי כלל כיון שמוכיח מתוכו שנכתב שם וכיוצא לזה איתא במרדכי פרק המגרש בשם ריצב"א בגט אחד שבא מארץ הגר וז"ל ומה שקורין בורזיש ואין קורין באורייש נראה בעיני דכיון שמתוך הגט מוכיח שמארץ הגר בא והוא לשונם לדבר בלשון קלילא אין להקפיד כלל ומה שכתבו על נהר ייר ואנו נוהגין לכתוב על נהר קייר כיון שאין שום אות בלשון הלעז כך שוה יוד כמו קוף וכן נהר שינא שכתבו בלא יוד שנא כך הוא לשונם לומר שנא כי גם במקומנו קורין אותו לפעמים בלא יוד ואף על פי שאין הנדון דומה לראי' ממש דהתם גבי בורזיש ושינא הם קורין אותם כן ככתבם וכלשונם ואף במקום הנתינה יקראו כן כמו שכתבו הכותבים ולא ישנו כלל ממה שכתבו הכותבים וממה שכיונו אלא שהכותבים שמו שמות בארץ ובנהר משונים מאשר נקראים במקום הנתינה ואהא קאמר דשפיר דמי מה שכתבו הם בשם שהם קורין אותו ואף על גב דכשיש לעיר ב' שמות בב' מקומות צריך לכתוב את שניהם הכא סבר ריצב"א דלא צריך אבל בנדון דידן שבשני המקומות אין חלוק בה ונקראה בשם אחד בשני המקומות ולא כיונו לכתוב השם במקום הכתיבה אלא כמו שהוא נקרא כאן אלא שהוסיפו אות א' על שמה ועל ידי אותו התוספת יקרא הקורא כאן השם בשנוי שאינה נקראת כן בשום מקום אכתי איפשר לומר דפסול מכל מקום יש ללמוד מדבריו דמקום הכתיבה עקר אלא שיש לדקדק בזה ממה שכתב הרא"ש ז"ל בתשובה גט הבא מארץ מרחק ויש בו אותיות המשתנות ממדינה למדינה שיש מקומות שכותבין נון זקופה כמו זין וריש כותבין גג שלה קצר עד שנראת כמין יוד: תשובה צריך שיהא נקרא כתב הגט במקום כתיבתו לינוק' דלא חכים ולא טפש ואם לאו אין כאן גט כלל וכו' ואף על פי שבספרים שלפנינו כתוב במקום כתיבתו פשיטא דטעות סופר הוא שהתחלף לו בין כף ובית לנון וצריך להיות במקום נתינתו דפשט התשובה משמע דנסיב לה לחומרא ולפסול כתיבת המקום ההוא מדכתב צריך שיהא נקרא במקום נתינתו שאלו היה בא להקל ולהכשיר כתיבת המקום ההוא היה כותב כל שנקרא הגט במקום כתיבתו לינוקא כשר ואם לאו אין כאן גט כלל ועוד מדקאמר צריך שיהא נקרא לינוקא דלא חכים וכו' נראה דמיירי במקום שאין הכתיבה מבוארת ואלו במקום כתיבתו הקטנים עם הגדולים קורין כדרכן כן ועוד מדמייתי עלה ההיא דמי שיש לו ב' שמות א' ביהודה וכו' דהתם קפדינן טפי על מקום הנתינה אלא ודאי דבמקום הנתינה קאמר וזה פשוט גם הרשב"א ז"ל בתשובה הלא היא כתובה בתשובות המיוחסות להרמב"ן על גט אחד שבא ממדינת הים והיה בשם האשה ריש קטנה דומה לואו והשיב שפסול ואם נשאת הולד ממזר ואף על פי שנראה שאם גרשה שם במקום שנכתב הגט מגורשת אם הוא נקרא שם בריש במקום שנקרא בשנוי פסול: נראה דלהני רבוותא בכל כי האי גוונא לא אזלינן אלא בתר מקום נתינת הגט וזה שלא כדברי ריצב"א. ומתוך כך היה נראה לחלק כדלעיל דע"כ לא אמר ריצב"א דאזלינן בתר מקום הכתיבה אלא בשאין הקריאה משתנית כלל ממה שכיונו הכותבים כגון בהני מילי דבורזיש ושינא בהני דוקא אמרי' דמהני הוכחת מקום הכתיבה שלא יחשב שנוי אבל לענין הכתיבה לא מהני הוכחת מקום הכתיבה לקרא כמו שקורים הם ויש מקום לחלק ביניהם וק"ל ולא פליגי לפ"ז ריצב"א והרא"ש והרשב"א אהדדי אלא שמהר"י ז"ל בת"ה סימן רל"א נשאל על קצת מקומות שמזכירין חית כמו כף רפויה היאך כותבין בגט מקצת כנויין כמו מיכל וכו' והשיב יראה דלכתחילה כותבין תבות הללו בכף גם באותם מקומות ואף על גם /גב/ שאם היו כותבין בחית היתה נקראת להם התיבה כהלכתה במרוצה יותר וכו' מכל מקום הואיל ובני רינוס ושאר מקומות כמותם שמזכירים הח"ת כמו ה"א לא היתה התיבה נקראת כלל כהלכתה יש לכתוב בכף וכתב על זה ואף על גב דכתב המרדכי משם ריצב"א על הגט שבא מארץ הגר משמע שם בהדיא דהיכא דמוכח מתוך הגט שנכתב במקום פ' אם נכתב הנהר או העיר בלשון של אותו המקו' כשר ואין קפידא אם בשאר מקומות אין הלשון הזה מובן להם ואם כן היכא דמוכח דבאושטרייך וכיוצא בזה נכתב הגט מה היה לחוש אם לא נקרא לבני שאר מדינות יש לומר דודאי בדיעבד שפיר דמי כו' משמע מדברי הרב דאין לחלק במה שחלקנו בין כשמשתנית הקריאה ממה שכיונו הכותבים ובין בשאינ' משתנית ושדברי ריצב"א דוק' כשאין הקריאה משתנית ממה שכיונו הכותבים שהרי הק' מתשובת ריצב"א על הנדון דידיה דמיירי בדבר שהקריאה משתנית והוצרך לחלק בין דיעבד לכתחלה משמע דאין לחלק בענין אחר כלל אלא כי היכי דחזינן התם לענין קריאה דכל שידוע לנו שבאותו מקום קורין כן וידעינן המקום או הותר על פי אותה קריאה שלהם לא חשיב שנוי בהכי ה"ה בענין הכתיבה כל שידוע שהם כותבים אותה תבה באותן אותיות אף על פי שאין אנו כותבין כן לא חשיב שנוי בהכי ולפי זה ע"כ צריך לומר דהריצב"א והרא"ש והרשב"א פליגי אהדדי והמדקדק בדברי הרא"ש והרשב"א גם כן בענין הראיה שהביאו מההיא דהיו לו ב' שמות א' ביהודה כו' יראה דאין לחלק בחלוק דלעיל ואיפשר לחלק בחלוק אחר ולומר דע"כ לא אמ' ריצב"א דאזלינן בתר מקום כתיבת הגט אלא בשם מקום הכתיבה או שם הנהר שבמקום ההוא דכיון דהנהו מילי לא שייכי למקום הנתינה אלא למקום הכתיבה עבדינן מקום הכתיבה עקר בקריאתם וכל שידענו שקורי' הם כן לא חשיב שנוי בהכי דאין לנו אלא השם שהם קוראי' אות' לא השם שאנו קוראין להם וכל מה שכתב ריצב"א כיון דמוכח שמאותו מקו' בא ושלשונם לישנא קלילא הוא להכריח שהמקו' ההוא נקרא שם כן ולא הוי שנוי ולעול' משום דלא שייכי הני מילי (אלא) למקו' הנתינה אבל בשם האש' או בשאר עניני גט דשייכי למקו' הנתינה מודה ריצב"א דלא מהניא כלל הוכחת מקום הכתיבה אלא מקום הנתינה עקר וכדברי הרא"ש והרשב"א ומהר"י בת"ה דמייתי הא דריצב"א אנדון דידיה משום דאיהו ז"ל מיירי בגטין שהיו נתנין שם במקום הכתיבה עצמו דלאותו ענין והכנויין וכל מילי דגט אין להם שייכות למקום אחר והוו להו כשם הנהר והמקום של מקום הכתיבה דלא שייכי למקום הנתינה אלא למקום הכתיבה אבל אין חלוק זה ברור בעיני כ"כ ועוד דמההיא דהיו לו ב' שמות אח' ביהודה ואח' בגליל דמייתי מינה ראיה הרא"ש והרשב"א יש ללמוד גם על מקום הכתיב' דשם עירו ושם עירה נמי קתני עלה במתני' ועלה קאמר היו לו ב' שמות וכו' ואכלהו מסיק דשם מקום הנתינה עקר ואחר העיון בדברי הריצב"א נראה לי לפר' עקרן של דברי ריצב"א וכונתם ומתוך כך יצא לנו חלוק בההיא דהרא"ש והרשב"א גם כן והוא דודאי לא פליג ריצב"א אסוגין דעלמ' שטת התוספות והרמב"ן והרשב"א והרא"ש בההיא דהיו לו ב' שמות דלעולם שם מקום הנתינה עקר ואפילו מוכיח מתוכו מקום הכתיבה אלא דסבירא ליה לריצב"א דההיא דנדון דידיה לא דמי כלל משום דההיא דב' שמות אין הענין נודע מעצמו כגון מי שקורין אותו במקו' הנתינה יוחנן אם קורין אותו במקום הכתיבה יוסי אין הדבר נודע מעצמו ואינו מחוייב שמי שנקרא שם יוחנן יהא נקר' שם יוסי אבל בההיא דארץ הגר דבורזיש דמודעת זאת דלישנא דידהו לישנא קלילא הדבר נודע מעצמו שמה שאנו קורין באורייש הם קורין אותו בורזיש דבמקום באורוויש אומרים הם בורזיש ואפי' לא שמענו מעולם שם קריאתם שקראוהו בורזיש מכל מקום מדקרינן אנן באורייש יש לנו לדעת שהם יקראו ודאי בורזיש מצד קלילות לשונם וכן בשינא ודאי קלילות הלשון גורם לומ' משינא שנא ואף באותו מקו' יש שהיו קורין אותו כן מפני שזה קרוב לזה ונמשך מצד קלילות לשון וכיון שכן אין זה שנוי כלל כיון שזה נמשך מזה וזה בכלל זה ולא דמי להיו לו ב' שמות כלל שאין ידיעתו הא מחוייב מהאחר:
 
מעתה אע"פ שמזה היה איפשר לומר גם כן בגטין הבאים ממקומו' משונו' שכתיבת' משונה דלא חשיב שנוי בהכי משום דידעינן שפיר שבמקום שיש לנו לכתוב זין הם יכתבו הצורה ההיא וכן בריש וכיוצא בזה ודמי ממש לההיא דבורזיש דכי היכי דהתם אמרינן דהוכחת מקום הכתיבה מהניא כל שאנו יודעין אופן קריאתם ה"ה מהניא כל שאנו יודעין אופן כתיבתם מכל מקום כיון שהרא"ש והרשב"א תלו ראיתם בההיא דהיו לו שתי שמות נראה דאותו ענין אינו ברור כל כך וגלוי לכל העמים ואין צורת כתיבתם ידועה אצל המדינות האחרות מעצמה כמו ענין הלשון בההיא דריצב"א אלא הוי כמו היו לו ב' שמות אחד ביהודה ואחד בגליל שאין השם האחד נודע מצד השם האחר וכל שכן שבצורת האות ההיא יש לנו צורת אות אחרת ואתי לאיחלופי בה ולכן אין הגט כשר אלא אם כן נקרא כן אצל בני מקום הנתינה והוכחת מקום הכתיבה לא מהניא בכי הא מידי ולא פליגי הרא"ש והרשב"א ז"ל אההיא דריצב"א: מעתה בנדון דידן נראה למי דומה ונדמהו ונראה שמי שירצה להקל ולדמותו לההיא דריצב"א שפיר דמי דמודעת זאת בכל הארץ שכל אנשי ספרד במקומותם במושבותם כל שרוצים להדגיש את האות הם מניחים שם יוד מיותרת וכל כתיבתם היא כך והדבר נודע מעצמו שכשהם ירצו לכתוב אות שהיא דגושה יכתבו שם ב' יודין והקורא כתיבתם לא יקרא אלא דנחית היו"ד ולא בהרגש כלל כיון שמתוך הגט מוכיח באי זה מקום נכתב וכל שכן שאפי' במקום נתינת הגט לפי משפט כתיבת הספרדים גם במקום הנתינה יש לכתוב בו ב' יודין ואף על פי שסופרי העיר אומרי' ששם זה לא כתבוהו מעולם אלא ביוד אחד אפילו כשתמצי לומר שהנקרא להם שם זה בין הספרדים ולא כתבוהו אלא ביוד אחד יש לומר שמפני שאין שם זה נמצא בין הספרדים והוא לקוח מבני רומני' כשבאו לכותבו כתבוהו ככתבם וכלשונם אבל מ"מ כפי חק כתיבתם היה ראוי לכותבו בב' יודין וכיון שלפי חק כתיבת' הי' ראוי לכותבו בשני יודין לא חיישינן אם הסופרים הורגלו לכותבו ביוד א' וכל שכתבו בב' יודי' לא חשיב שנוי כלל דאדרבה אצל הבקיאים בכתב כך הוא סדר כתיבתו אצל הספרדים ואף על פי שאצל בני רומניא אשר בקושטנדינא אינו נקרא כן מכל מקום כיון שהאשה מבנות ספרד ונתן לה אצל הספרדים הוה ליה במקום כתיבה ונתינה יחד שוים בענין ואף על גב דבני רומניא אפי' לא היו אלא בעיר אחרת יש לחוש להם גם כן לכתחלה וכמו שכת' הפוסקים בדין שם שיש להם במקום ג' ובת"ה נמי כתב בענין דלעיל דכיון דבני רינוס קורין החי"ת כמו הא אין ראוי לכתוב אפי' באושטריך חת במקום כף רפויה דלכתחילה חיישי' לקריאת מדינה אחרת גם כן והכא נמי יש לחוש לקריאת בני רומניא יש לומר דלא דמי כלל דהתם בכתיבת כף אין שנוי בענין כלל אפי' לבני אושטריך ואדרבא הוא עקר השם אלא משום דע"י חת נקרא במרוצה יותר דע"י כף יפשר שתקרא דגושה ומ"ה חיישינן לכתחלה לקריאת בני רינוס וכתבי' בכף כיון דמ"מ כף נמי הוי לשון טוב אבל בנדון דידן שאין הספרדי' רגילין לכתוב האותיות הנדגשות אלא בשני יודין כל שאינו כותב בב' יודין לא תקרא האות דגושה ואיכא שנוי לדידהו ויש לחוש לקריאתם יותר כיון דהוו להאי מלתא כתיבה ונתינה יחד ואדרבה אין לכתוב אלא בשני יודין וכי תימא דמאחר שבני ספרד שרגילים לכתוב כלל כה"ג ב' יודין בשם זה לפי דברי הסופרים אין כותבין אלא יוד א' ואף בני רומניא רגילים להטיל יוד אחר אות דגושה כמו אח' נון של רומני' וכיוצא בזה כאשר יראה המדקדק בקצת מהמלות ועכ"ז בשם אריני אין רגילין לכתוב ב' יודין זה לאות כי עקר שם אריני הוא להקר' בקלות הנון ולפי זה כל שכתבוהו בשני יודין הרי שנו לקרא הקל דגוש וכה"ג חשיב שנוי כדמשמע מתשובת ת"ה דלעיל דחשיב שנוי אם יקראו הכף הרפויה דגושה וה"נ איכא למימר הכי זה אינו דכיון שקריאת השם בפי הכל הוא בדגשות הנון אין להסתפק בזה וכתיבת הסופרים ביו"ד א' כבר כתבנו מאין בא להם ובני רומניא שכותבין כן משום דכל אות שיש לה חירק ובפרט בסוף התבה היא נכתבת להם בלתי תוספת יוד ולשוננו הקדוש גם כן מסייעם שאנו כותבין אני ולי ביו"ד א' אעפ"י שאנו מבטאים אות' כמו אריני וקל'.
 
הכלל העולה שיש כאן מקום להקל בענין גט זה ומה גם עתה בשעת הדחק בענין /גט/ בגט זה שכפי הנאמר א"א להשיג גט אחר שהמגרש הרחיק נדוד מברוסא חלף הלך לו וכל כה"ג חשיב כמו בדיעבד כמו שכת' מהר"י איסרלן בתשובה ואם החכמי' השלמים היושבים על כסא ההוראה יסכימו להקל גם אני אהיה נגרר עמהם עוד היה איפשר לצדד בכאן להקל מטעם שאין בעולם שם אריניי שיהא נקרא בהדגש יו"ד ולא חיישינן שיחליפו אותו הקוראים בשם אחר ועכ"פ ידעו שהוא שם האשה הזאת הנקראת אריניי ולא שם אשה אחרת כיון שאין שם כיוצא בזה בעולם ובתשובות כמה"ר לוי ן' חביב זלה"ה בספר כתב איש ריבו על הגט שכתבו שם האשה גזול ושמה היה גאזלה כתב וז"ל לא יפסל בשנוי השם כי אם כשמשנה משם אחד לשם אחר אבל מכיון שזה השם של גזול אינו שם אחר אלא קצור או לאי זו סיבה אם כן לא יקרא שנוי שם ליפסל וראיה ממה ששאלו למהר"ר ישראל בעל ת"ה על איש א' שהיה שמו ירחמאל וכתבו לו בגט ירחמיאל אם היה הגט כשר והשיב שכיון ששם ירחמיאל לא נמצא בכתוב כי אם ירחמאל אם כן השנוי של היו"ד אינו שנוי שם אלא שלאי זו סבה דחקו בלשונם החירק כי אם היה נמצא שם ירחמיאל בכתוב וזה היה שמו ירחמאל ושנו את שמו בגט ירחמיאל פשיטא שהיה פסול כמו גרשום וגרשון אבל מכיון שלא נמצא בכתוב זה השם אם כן הוא השם עצמו אלא שלאי זו סבה דחקו אותו בח"ירק וי"וד עכ"ל והאמת /שתשובת/ שתשובה מהר"ר ישראל זו לא מצאתיה בלשון זה אלא בלשון אחרת ובענין אחר בסימן י"ח בפסקים ואדרבה מוכח מתוך אותה תשובה דחשיב שנוי מירחמאל לירחמיאל ואיפשר שהיא תשובה אחרת ולא מצאתיה כי גם כמה"ר לוי לא חלק עליו אלא אמר שאין הנדון דומה לראיה אבל מ"מ מתוך התשובה האחרת נראה הפך זה ממש גם מתוך תשובת ריצב"א דלעיל אין נראה כן כלל ולכן איני סומך על טעם זה כלל:
שו"ת ראנ"ח סימן לז
 
שאלה אשה אחת היתה בקושטנטינא בחזקת שהיה לה בעל במדינת רומה /רומא/ תפוס ביד הגוים ואחר כך בא כאן יהודי אחד מרומה שהיה מכיר האשה הזאת ואת בעלה וכבא היהודי הנז' כאן אמרו לו איש יהודי ממכירי האשה כי אשה פלונית רוצה ללכת בארצות רומה אחרי בעלה ואז השיב הוא מה לה ללכת שם כי בעלה כבר מת והגיד ליהודי ההוא כי בעל האשה הנז' מת בודאי וכן הגיד עוד ליהודים אחרים כדברים האלה אחר כך קראו את העד הנז' לבא בבית דין להעיד העדות הנזכר ואמר שלא היה רצונו להעיד העדות הנז' ואז איש יהודי שם עליו ישמעאל אחד והחזיק בו והביאו לבית דין בחזקה ובבואו בפני הבית דין שאלו ב"ד ממנו אם היה יודע עדות בדבר האשה הזאת שיעיד עדותו בב"ד וכפר בעדותו ואמר שלא היה רוצה להעיד שום עדות כי לא ידע שום עדות בענין והפצירו בו הב"ד ואמר שלא היה יודע שום עדות גם אמרו הב"ד שיגזרו בגזרת חרם שאם יודע לה עדות שלא לכבוש את עדותו והוא היה מסרב לקבל החרם הנז' ואמר שלא היה רצונו לקבל שום חרם כי הוא כבר אומר שאינו יודע עדות בענין ודחיות רעועות כיוצא בזה וסוף גזרו עליו ולא שת לבו גם לזאת ועומד בדבורו תמיד שלא ידע שום עדות ולא העיד כלום ואחר ב' וג' ימים בא בפני הבית דין ואמר שהאמת הוא שהוא ידע עדות בענין אבל מפני שהכעיסוהו היה כובש את עדותו שהיו רוצים להעיד להם בחזקה ועל זה חרה אפו והיה כובש את עדותו אבל עכשיו כבר שככה חמתו גם כי אמרו לו כי הוא עון פלילי להיות כובש עדותו ולכן רוצה לצאת ידי שמים להעיד מה שהוא יודע ועמד בפני הבית דין ואחר האיום והגזום כראוי העיד בתורת עדות.
 
במותב תלתא כחדא הוינא ובא לפנינו יהודי אחד מרומא שמו אהרן בן אליא ואחר האיום והגזום כראוי העיד לפנינו איך הוא הכיר את האשה גייה שהלך עמה זה י"ב שנה מרומא לעיר שטייא והכיר את בעלה ואת אחי בעלה ואחיותיו ואת אביו היטב וידע איך בעלה הרשיע רשע א' ברומא ומפני זה ברח לפלורינסייא ושם הרג נפש אח' וברח בשטייא ושם נודע הדבר למלך ונתפס וחזר לדת הנוצרים ושמו אותו בדוגיא והיה עומד שם ועתה כמו שנה וחצי בהיותו ברומא והיה עובר בשוק אצל פנת בית אחי התפוש הנז' שמע קול צווחה בביתם ושאל לו לאחד מאחי בעלה הדרים בבית ההוא מה זה ועל מה זה והוא השיב לו כי אחיו מת בדוגיא ושאחי אשת המת ידעו זה כשכבר ששאלו לרב החובל של הדוגיא והשיב להם שמת והם להיותם אויבים לא שלחו להגיד הדבר לאחיו ועכשיו שלחו להם הקהל אשר שם את בשור' מיתתו ועל זה היה דוה לב הבוכים עליו גם לאחות המת ההוא שאל העד הנז' והיא גם היא אמר' שמת אחיה והלואי שהיה מת קצת שני' קודם ולא היו עוברי' עליו המים הזדונים להמיר את דתו ולהיות זה אמת חתמנו שמותינו פה וכו':
 
תשובה העד הזה ב' הנה קוראותיו א' ממה שנראה מתוך דברי השאלה שעבר על החרם שגזרו עליו הב"ד להגיד מה שידע והוא לא הגיד והב' שכבר הגיד בפני ב"ד שלא היה יודע עדות וכיון שהגיד שוב אינו חוזר ומגיד ורוב הפוסקים סוברים דאפי' כשאמר העד תחלה איני יודע אינו יכול לחזור ולהגיד ואפילו כשתמצי לומר דהעד שאמר לא ידעתי ואחר כך אמר ידעתי לא מקרי בהכי חוזר ומגיד כמו שסברו קצת מן הפוסקים בנדון כזה שהשביעוהו גם כן ואמ' שלא ידע מודו דאינו חוזר ומגיד וכדתנן במתניתין בפ' שבועת העדות השביע עליהם ה' פעמים בב"ד וכפרו אין חייבין אלא אחת ואר"ש מה טעם מפני שאין יכולין לחזור ולהודות משמע בהדיא דכל שכפרו ונשבעו אין יכולין לחזור ולהודות והר"ן ז"ל שם הק' אריש' דמתני' דקתני או שא"ל אין אנו יודעים לך עדות משביע אני עליכם ואמרו אמן הרי אלו חייבין דאמאי חייבין הא כיון שאמרו תחלה אין אנו יודעי' לך עדות כשהשביען אח"כ וכפרו כפירת דברי' בעלמא הוא שכיון שאמ' בב"ד אין אנו יודעין לך עדות אין יכולין לחזור ולהודות ותרץ דאם לא יגיד דמניה דרשינן דאינו חוזר ומגיד בתר ושמעה קול אלה כתיב ומפני שדרך העדים להשמט שלא להעיד אף על פי שאמ' בתחלה אין אנו יודעים ובתר שבועה אמרו יודעים אנו לא מיקרי חוזר ומגיד. ועוד כתב שקרוב הדבר דמאין אנו יודעים ליודעים אנו לא מיקרי חוזר ומגיד אלא בראשונה לא הגידו כלום ועכשיו מגידים וכי אמרינן שאין יכולין לחזור ולהודות לא מטעם חוזר ומגיד אלא משום דלא משוו נפשייהו רשעים שהרי כפרו בתחלה אחר שהשביעם ומכלל דבריו אתה למד דלכל הצדדים כשנשבע שלא ידע אינו חוזר ומגיד אי משום דלא משוי נפשיה רשע אי משום דכל שנשבע אינו חוזר ומגיד אפילו אמר תחלה אין אני יודע: וכ"ת מטונך שהרי בא בשאלה שהעד הזה קודם שבא לב"ד והכחיש אמר שידע שבעל אשה זו מת וכיון שאותן השומעים מעידים מפיו שא"ל שמת נוכל להתיר את האשה על פי עדותן דאפילו עד מפי עד כשר לעדות אשה ואפי' אם תמצי לומר דעד א' לא מהימן בזה כיון שהעד שהעיד משמו מכחישו וכדאמרינן גבי פלוני כהן טהר לי את הכרי ואתי ושיילוה דחכם וכהן מהימן כנגד העד וה"נ כיון שהעד בא אחר כך ואמר שלא ידע עדות בענין הוה ליה כמכחיש את העד ההוא מכל מקום כל שיש שני עדי' ששמעו זה מפיו אין דבריו של אחד במקום ב' ואפילו באחד יש מן הפוסקים שסוברים דלא מהימן חכם וכהן כנגד העד אלא כשיש עד' שלא זזה ידם ובפ' שבועת העדות א"ר פפא הכל מודים בעד מיתה שהוא חייב והכל מודי' בעד מיתה שהו' פטור הכל מודים בעד מיתה שהוא פטור א"ל לדיד' ולא אמ' לב"ד ושם הארי' הרא"ש בענין אם האש' נאמנ' כשהע' מכחיש' אם לאו ולכל הפי' נר' דהיכא דאיכא ב' לא מהימן תו ואם כן יש לנו לומר שכל שיש עדים כשרים ששמעו מפיו שאמר שידע שמת בעל אשה זו דתו לא מהימן לאכחישינהו הרי כבר הגיד וכיון שהגיד שוב אינו חוזר ומגיד זה אינו דכיון שאות' הגדה ראשונה לא היתה בב"ד ואעפ"י שידענו בברור שאמ' כן לא חשיב הגדה דאין אדם חושש במה שאומר חוץ לבית דין ולעולם חוזר ומגיד ואף על פי שלענין התר אשה היה נראה לכאורה דלא שייך טעם זה דכל האומר בפני עדים שמת בעלה של פ' ידע אותו העד בודאי שיתירו את האשה ע"פ אותם דברים אף על פי שלא אמרם בב"ד וא"כ ה"ל כאלו העיד מתחלה בפני בית דין דשוב אינו חוזר ומגיד מכל מקום כבר כתב הר"ן בתשובה בהדיא דאפי' בדבר שאין צריך בית דין הגדה דשלא בבית דין לא חשיבה הגדה ולעולם חוזר ומגיד ואם כן בנדון דידן נמי לא חשיבה אמירתו הראשונה הגדה כלל וחוזר ומגיד ומה שהגיד תחלה בפני הבית דין חשיבה הגדה ואינו חוזר ומגיד שוב ואם באנו לו' דחוזר ומגיד מטעם שהוא נותן טעם לדבריו על מה שאמר תחלה בפני הבית דין שלא היה יודע עדות בענין מפני שהכעיסוהו והיו מבקשים ממנו שיעיד להם על כל פנים ומפני זה חרה אפו וכבש עדותו דומי' מאי דאמ' בגמרא באשה שאמרה שהיתה מקודשת וחזרה ואמ' פנויה אני שאם נתנה אמתלאה לדברי' נאמנת ומעש' באשה אחת וכו' וכן אמרה טמאה אני וחזרה ואמרה טהורה אני וכו' גם זה אינו שנראה שדוקא באשה שאמרה מקודשת אני או טמאה אני דלא עבדא שום איסורא במאי דאמרה שהיא מקודשת או טמאה אפי' אין הדבר כן אלא דשויא נפשה חתיכה דאסורה בההיא הוא דאמרינן הכי שאם נתנה אמתלה לדבריה שהיא נאמנת דעביד איניש למעבד כל כה"ג משום האמתלא אבל במידי דאיכא אסורא כגון כובש עדותו דאיכא אסורא דאם לא יגיד ואפי' אם תמצא לומ' דלא משמע להו לאינשי דאיכא אסורא בהכי מ"מ לא נעלם מהם בודאי דלאו שפיר עביד לכבוש עדותו ככל כה"ג נראה דלא מהניא אמתלאה כלל וכ"ש היכא שנגזר עליו בגזרת חרם ולא שת לבו גם לזאת ואמר שאינו יודע דודאי לא מהניא אמתלאה כלל לחזור ולהגיד וכן יש לדקדק מההיא דהשביע עלי' ה' פעמים דאינם חייבים אלא אחת ואמ' ר"ש מה טעם מפני שאינם יכולין לחזור ולהודות משמע דבשום ענין אין יכולין לחזור ולהודות:
שו"ת ראנ"ח סימן לח
 
שאלה ראובן ושמעון השכירו חנותם ללוי ויאודה השותפים וקבעו זמן שישב בה לוי עם יאודה עד ב' שנים שיהיה שוכר אותה עם יאודה ויגבו המשכירים את השכירות מאיזה שירצ' מהשוכרים הנז' ואחר כלות הב' שנים הנז' ישב בה עוד יאודה לבדו ב' שני' אחרים וטרם הגיע קץ הב' שנים הראשונים פגע לוי בראובן ואמר לו דע לך כי אני נפרדתי מיאודה ויצאתי מהחנות והנה יאודה עומד בה עם יששכר שותפו החדש עד כלות גם השתי שנים האחרונים ויהי ראובן דוחה את לוי ואומר לו לך מעלי ושטרנו יוכיח ואחר מדת ימים נשרף מן החיצון שבחנות הדופן החיצון ושלשה דפנותיה גם החוג'ארה שבה עם דלתותיה נשארו קימות עם מסגרותיהן משמרת למשמרת לולי שהלך יששכר שותפו של יהוד' ושבר את המסגרת והדלת כי שכח לו אנה שם את המפתח האחד שהיה בידו ולקח מתוך החוג'ארה ארגז אחד שהיה לו בתוך החוג'ארה וארגז א' של א' מהשכירים מבלי דעת בו המשכירים: ואחר ימים יצא דבר מלכות וקצבו שערים על הסחורות עד שלזה רפו ידי קצת הסוחרי' ובעלי החנויות מלשאת ולתת בשופע כעין שהיו עושים עד הנה ואחר כל זאת רצו המשכירי' הנז' לתקן לשוכרים הנז' את החנות הנז' ובקשו מהם את המפתחות לתקנה עם הדלת הנשברת ואחר ידינו עם יששכר ועם שותפו על פזור תקון הדלת אשר שבר יששכר ולא היו נותנים להם המפתחות רק היו אומרים להם אנחנו נתקנה בחפצנו כראוי לך ואנו ממתינים שעת הכושר שנפנה מדברי ריבותינו שיש לנו עם אנשים מה ונתקנה והמשכירי' היו אומרים להם אחר שאתם מסכימים שתהיה החנות עומדת בידכם ופורעים את השכירות אף בזמן בטלתכם ממנה מה אנו מפסידים ולא זזו המשכירים מלבקש מהם מדי חדש בחדשו השכירות של כל הימים האלה והם היו דוחים אותם הרפו לנו שנתפשר עם בעלי ריבינו ועתה מבקשים המשכירים להפרע מלוי כל השכירות עד תם הב' שנים הראשוני' והוא משיב להם כבר הגדתיו לא' מכם הלוא הוא ראובן כי אני יצאתי מהחנו' וראובן פטרני וראובן מכחישו לעול' לא פטרתיך ורוצה לוי להשביע לראובן על הכחשתו וראובן משיב לו כבר האמנתי עליך בלי שבוע' כלל בעת שוכרך החנות על כל דין ודברים שיקרו בינינו מחמת כל הכתוב בשטר השכירות והנמשך ממנו והנלוה אליו ואפי' במקו' עדים גם טוען שמעון לו הונח שפטרך ראובן אני לא פטרתי'. גם מבקשים מיאודה הנז' שכירות כל זמן בטלת החנות אחר שכבר הם היו מפויסים בה כנז' והשוכרי' הנז' רוצים להשמט מהחנות הנז' מחמת גזרת השער והמשכירים מוחים בידם באמור כי הגזרה איננה לבלתי התעסק בעסק הסחורות כלל רק שער הוא שחדשו מחדש הגם כי גם אחר צאת הגזרה היו מבקשים מהם המפתחו' לתקן להם החנות והם היו אומרים להם מה שהיו אומרי' כנז' ולא אמרו לעולם שרוצים להשמט ממנה מחמת הגזרה וכל שכן שבשטר השכירות כתוב שבין אם ישבו בחנות בין אם לא ישבו יפרעו השכירות כי כן קבלוה עליהם כמלוה ורשו ובשטר השכירות כתוב כל לשון וכו' ואם כן אין להם מקום להשתמט ממנה אלא אם היינו אנחנו המשכירים מוציאי' אתכם ממנה ואתם הרי ישראל אילי הצדק פני המנורה יאירו דבריכם לאמר הדין עם מי ושכרכם כפול ומכופל מבעל מלאכתכם:
 
תשובה לע"ד נראה שהדין עם המשכירים בין לגבי לוי דטוען שפטרו ראובן אם לא הי' שם קנין דשכירו' מכיר' ליומיה היא וכדמהדר למריה הקרקע תוך זמנו כל עוד שלא קנו מיד בעל הקרקע מצי הדר ביה וכעין זה כתב הריב"ש ז"ל בתשובה כל שכן שראובן מכחישו וגם שבועה לא יחייב כלל אחר שהאמינוהו עליהם כמו שבא בשאלה בכל נוסח גדול כזה וכבר כתב הרשב"א ז"ל בתשובה כעין זה גם לגביה יששכר ששבר הדלת עליו לתקנה כי מי יאמר לו להציל עצמו בממון חבירו והנה היה המפתח בידו ואיהו הוא דאפסיד אנפשיה ששכח אנה הניח אותו ולא מצאו לפתוח הדלת ולענין קלקול החנות גם כן אף אם לא רצו המשכירים לתקנה על השוכרי' היה לתקנה וכדכתב הרמ"ה ז"ל בההוא דאמ' לחבריה דלית זו ופרסק אני משכיר לך ונעקר הפרסק ממקומו דאסיקנא דכל עוד דהדלית קיימת דחייב להעמיד לו פרסק דלאו למימ' דהמשכי' חייב לאהדורי הפרסק אלא דלא יכול המשכי' לעכב על ידו ואף דהטור חולק עליו דהמשכיר חייב לאהדורי יתיה כבר תמה עליו מהרי"ק וכתב דדברי הרמ"ה נכונים בטעמם הוא הדין בנדון דידן דכל עוד דלא נפלה החנות מכל וכל אלא נתקלקל חלק ממנה על השוכרי' היה לתקנה ולשוב לגבות מהמשכירים כל מה שפזרו כל שכן וקל וחומר דאם כדברי המשכירים דהם היו רוצים לתקנה והשוכרים היו מעכבים ובשעור הקלקול עד כמה יהיה דנימא ביה דכאלו נפלה כתב הרא"ש ז"ל וז"ל ודוקא כשנפל כולו בהא אמרינן כיון דנפל אזדא ליה אבל אם הוא קים אלא שנתקלקל עד שהוא סכנה לדור בו לא שייך למימר אזדא ליה ואם כן בנדון זה שלא נתקלקל אלא הדופן החיצון וכל שכן דאפילו בזולת הדופן כבר היו יכולים להשתמש בו ועל ידי החוג'ארה גם מה שטוענים השוכרים מחמת גזרת השער נלע"ד דאין להם דין דהא אמ' בהמקבל דהחוכר שדה מחבירו דאפי' אם לא עשתה כלום נותן לו דמי חכירותו ואף אם נדמה אותו להמקבל שדה מחבירו לזרעה ויבש המעיין לא אמרן אלא דיבשו כל המעיינות מכל וכל כקטן כגדול דבהא אמר מכת מדינה היא וחוזר אבל כל דאי' מעין כל דהוא אף על גב דאיכא טירחא סגי לה הכא נמי לא גזר המלך לבלתי הסתחר כלל אלא שערים מצוינים על כל הדברים הוא שקצב ולא מפני זה נמנעים האנשים המסתחרים מלהסתחר אף על גב דלית להוא רווחא כל שכן שהשוכרים קבלו עליהם את שכירות החנות כמלוה ורשו בין אם ישבו בה בין אם לא ישבו ואחר שכתו' בשטר כי כל לשון יובן לזכות המשכירים ואפילו באפי רחיקי נוכל להבין אומ' בין אם לא ישבו אפי' לאיזו סבה מונעת ישיבתם כל שאין המשכירים עצמם מונעים אותם וכמו שכתב הריב"ש ז"ל בתשובה שכשכותבין לשון זה בשטר תהיה יד בעל השטר על העליונה ואין צריך לומר למ"ד דאפילו כשכתוב בשטר דלא כאסמכתא ודלא כטופסי דשטרי אמ' יד בעל השטר על העליונה כל שכן היכא דהא והא כתיבי ביה זה נלע"ד וחתמתי שמי מנחם אגוזי.
 
במה שטוען לוי דהמשכיר פטרו נרא' שהדין עם המשכי' ולא מבעיא היכא דהמשכיר מכחישו ולוי האמינו אלא אפילו אין המשכיר מכחישו היה נראה לכאורה שאין הפטור פוטרו כיון שלא היה שם קנין דשכירות ליומיה מכירה הוא ואין מכר חוזר בדברים בעלמא וכיוצא לזה כתב הריב"ש ז"ל בשוכר שסלק עצמו תוך הזמן ופטר את המשכיר ואחר כך חזר בו ותובע את המשכיר שיכול לחזור בו כיון שלא היה שם קנין מהטעם הנז' אלא שנראה שיש לחלק בדבר בין שוכר למשכיר דבשלמא השוכר דיש לו שעבוד על המקום המושכר לו וגוף המקום קנוי לו לזמן השכירות כל שהוא מסתלק ממנו א"א להסתלק אלא בחוזר ומוכרו למשכיר הילכך צריך קנין אבל המשכיר על השוכר אין לו אלא שעבוד דמי השכירות בעלמא שהוא מחויב לפרוע לו וכל שהמשכיר פוטרו מהם הרי הם כמחל לו חוב בעלמא שהוא פטור אפי' בדברים בעלמא דמחילה אינה צריכה קנין וכי תימא דחוב דשכירות שאני דאינו מתחייב בו אלא אחר שידור בו ונמצ' הפוטר השוכר מדמי השכירות העתיד מוחל דבר שלא בא לעולם ואין אדם יכול למחול דבר שלא בא לעולם כשם שאינו מקנה דבר שלא בא לעולם וכדכתב הר"ן ז"ל בתשובה אם כן מהאי טעמא יהיה פטור מעקרא לבלתי יתחייב בשכירות כיון שהוא פוטרו מלהתחיב בו והשוכר ג"כ יהיה יכול לחזור בו תוך הזמן ואנן קימא לן דאינו יכול לחזור בו אלא אם כן מוצא להשכירה לאחרים דאז אין לו עליו אלא תרעומת כדאמרי' בשוכר הספינה ופרקה בחצי הדרך ועל זה אנו דנין ודאי דאם לא כן אין מקום לשאלה ואם לא נתן לישאל אלא מפני ספק שבועה שאפשר שהשוכר מושבע בדבר אם כן היה ודאי השוכר נאמן לומר שפטרו מן השבועה כדכתב הרא"ש בתשובה ונאמנות לא שייך בזה אלא ודאי דהשאלה היא בגוונא דאין השוכר יכול לחזור מן הדין כגון כשאינו מוצא להש' שכפי הדין אינו יכול לחזור ועכ"ל שהשוכר מתחיב מתחלה לכל דמי זמן השכירות והוה ליה כקונה מקום ההוא בכל כך דמים לכל כך זמן ומתחיב בדמי המקח מעכשו או במשעבד עצמו להיות דר בחצרו ופורעו כל כך ומ"מ כל שמוצא להשכירו לאחר פטור ואין לו עליו אלא תרעומת שמתחילה אינו משתעבד לחיוב פרעון ולא קונה אלא כשאין מוצא להשכירו ובין כך ובין כך אותו השעבוד הרי הוא חל על השוכר משעה ראשו' וכיון שהמשכיר פוטרו ממנו נמחל שעבודו ואפילו עבד כשאין גופו קנוי כיון דאמר ליה זיל נפטר ממנו כדאמרינן בגמרא הילכך אם המשכיר היה מודה לשוכר אפשר שהיה פטור אבל מצד הכחשת המשכיר שהוא מכחישו יש לדון. ואם לדין בלא הנאמנות נראה דהשוכר נאמן ואף על גב דקרקע בחזקת בעליה עומד' הכא שאני שאין למשכיר על השוכר אלא טענת דמי השכירות כדכתי' וכ"ש אם עבר הזמן שהוא נאמן במגו דאי בעי אמר פרעתי אבל כיון שבא בשאלה שהשוכרים האמינו את המשכירים עליהם הרי המשכיר נאמן לומר שלא פטרו ואע"פ שלא בא מפורש בלשון הנאמנות שהאמינו על כיוצא בטענה זו והריב"ש ז"ל כתב שצריך לדקדק בלשון הנאמנות הנכת' בשטרות היכא קאי ויד הבא בטענ' הנאמנות על התחתונה והכא נמי היה אפשר לומר שעם כל הכללים שכתב והרבה בלשון הנאמנות אין למדין מן הכללות אלא בדברים שהם בהודאת מציאות השכירות אבל כשהוא בא בטענת שפקע ממנו ענין השכירות ואינו שוכר שלו אפשר שלא נכלל בלשון הנאמנות אלא שמ"מ כפי מה שכתבתי שפטור השוכר ה"ל כמוחל לו השכירות הרי גם זה בכלל גם שהסברא נותנת שכל כך רבוי אחר רבוי שבא בלשון יש לכלול אפילו כל כיוצא בזה: וזה מוציא ג"כ מידי ספק שספקו הפוסקי' בלשונות הרגילים להכתב בשטרות שאין דנין בהם מפני שהם חזוקי סופר שאין לומר כן בכיוצא בלשון זה שאין רגילות בסופרים לכותבו: וכ"ש כגון אלה שהמשכירים הם שנים אין פטור ראובן מועיל בעד שמעון ויכול לומר שאם פטרך ראובן אני איני פוטרך ואין פטור ראובן מועיל בעד שמעון: ועל ענין יששכר ששבר את הדלת לא נתן לישאל שהוא חייב ודאי לתקנ' וכל לא ידענ' פשיעות' הוא ואפילו הפסיד המפתח באונס מכל מקום אינו יכול להציל עצמו בממון חבירו וזה פשוט ולענין קלקול החנות נר' דעל המשכירים לתקנה ומ"ש הרמ"ה גבי דלית ופרסק דלהיותו הוצא' לבנו' העליה לא מחיב ליה לאו למימר' דלא יוציא הוצאות ויהיה נפרע שכירות אלא כלפי מאי דס"ד שהשוכר כופה את המשכי' להעמי' לו עליה דומיא מאי דס"ל לפוסקי' גבי בית סתם שהוא משועבד להעמיד לו בית כותב הרמ"ה שאין כופי' אותו אלא יניחנו כך ולא יהיה נפרע השכירות אבל שלא יוציא הוצאות ויהיה נפרע השכירות לא אמרה לעולם והילכך כשבאנו לחייב את השוכר בשכירות ודאי המשכיר חייב לתקן ואם לא יתקן אין לו שכירו' אף לדעת הרמ"ה ואפי' אם כשנלמוד מתוך דבריו שכל שהוא מעמיד את הפרסק בפני השוכר יהיה נפרע השכירות לטעמיה אזיל דס"ל גבי בית זה נפל דאין חייב להעמיד לו בית שמ"מ היה נוטל שכירו' כדעת קצת הפוסקים דס"ל הכי שהרי גבי בית סתם דאמרינן דאינו חייב להעמיד לו בית פי' הוא דהיינו לומר שמנכה לו השכירות כל שלא העמיד לו בית. ומעתה מאחר שכל שלא נתקן הקלקול חשוב פטור מן השכירות היה נראה לכאורה שאעפ"י שהשוכרים עכבו התקון מ"מ אין חיבים לפרוע שכירות כיון שהם לא היו נהנים מהחנות ואע"ג דהמשכירים חסרים וכדכתבו התוספות בפ' כיצד דגברא דלא עביד למיגר הדר בחצר חבירו אפי' חצר דקימא לאגרא אין צריך להעלות לו שכר דאפילו גרשו חבירו מביתו ונעל דלת בפניו אין זה אלא גרמא בעלמא וה"נ אין כאן אלא גרמ' שגרמו שלא תקנו החנות ויתחיבו השוכרים בשכירות אלא שנלע"ד דע"כ לא אמרי /אמרי'/ הכי אלא בדר בחצר חבירו שאין עליו חיוב אבל בנדון זה שהשוכרים היו חיבים ובאים בשכירו' אלא שיש להם על המשכירים שעבוד תקון החנות והמשכירים היו רוצים לתקן הקלקול והשוכרים אמרו מה לכם לתקן כו' כמו שבא בשאלה כי היו מבקשים מהם השכירות בעד זמן הבטלה והיו משיבים הננו בידיך ה"ל כמוחלי' השעבוד והחיוב שיש להם על המשכירים וחיבים בחיוב השכירות שהיו חיבים כאשר בתחלה. ועדין לבי מהסס בדבר דא"כ בכל תקון שחיב המשכיר לעשות לשוכר אפילו שלא עשאו לו לא יפסיד מהשכירות שאף אנו נאמר אינו אלא גרמא בעלמא וכנועל דלת בפני השוכר מלהשתמש בבית המושכר לו ולעולם יתחיב הוא לפרוע השכירות שקב' עליו וזה ודאי אינו נלע"ד שחיוב השכירות אינו אלא כל זמן שהבית בתקונו וכל שחסר ממנו תקון שהמשכיר חיב לתקן אין שם חיוב שכירות וכאלו אינו בשכירות אצלו ומעתה העכבה שעכבו השוכרים את המשכירים מלתקן החנות אינו אלא גרמא בעלמ' שגרמו למשכירים הפסד הנאת השכירות והם פטורים. אבל מכל מקו' כיון שכתוב בשטר שקבלו עליה' השכירות כמלוה ורשו בין ישבו בחנות בין לא ישבו והמשכירים היו רוצים לתקן והם היו מעכבי' הרי הם חיבים בשכירות ולא נפקעה השכירות מחמת הקלקול כיון שלא היו הם חוששים לתקנה: והר"מ מפדואה בחנות שנפלה בה מום כמו חמור והבריקה והיה בו דין חזרה כמו שפסק הוא כתב שמ"מ כיון ששתק ולא מיחה אינו מנכה מן השכירות כנז' הנה שאדרבה הם יהיו מעכבים שהיו מפוייסים בחנות בלתי מתוקנת ולענין מה שהשוכרים באים לחזור בהם מהשכירות מחמת קצבת השערים לכאורה נראה שהדין עם המשכירים כיון שקלקול זה אינו תלוי כלל בחנות ולא בא מחמתו אלא בסחורות הנמכרים שם והמשכירים אומרים לו הרי החנות לפניך ותביא אתה סחורו' ומכור בה ולא הוי כמו ספינה שטבעה ולא דמי אפי' למקבל את השד' ולא עשתה כי אם ג' סאין ששנינו במשנה שחיב ליטפל בה וכל המפרשים כתבו דהיינו דוקא בקבלנות דאלו בחכירות מה לו לבעל אם יחדל סוף סוף חבירו חיב לתת לו ששם מ"מ החסרון בא מחמת השדה ואפילו הכי אינו מנכה החכירות: וכן החוכר השדה ואכל' חגב או נשדפ' שאם מכת מדינה הוא מנכה לו מן חכורו מ"מ הקלקול הוא בדבר היוצא מן השד' וכן יבש המעין או אסתכ' נהר' דמייתי בגמ' אע"ג דלקח השדה במעות מנכה לו מהשכירות כיון דמכת מדינה היא כל הני וכו' דלא דמו משום שהנהר הוא צורך השדה וממנו הוא משקה אותה וכשחוכר את השדה ה"ל כחוכ' שדה ומעיין אבל הכא הוא דבר הבא מחוץ בעלמא ואינו כדין זה: אבל בתשו' הר"ם מפדואה ראיתי מעשה א' שהי' בינו וחכמי דורו בענין חנות אקוטמו שהיה בזמנם שהיו מלוים ברבית וגזר המלך שלא ילוו ברבית באמנה ומתוך כך היה השוכר רוצה לנכות מהשכירות ובאו לדון עליו וחכמי דורו באו עליו מדין החוכר את השדה ואכלה חגב או נשדפה ומדין יבש המעין והוא נחלק עליהם וכתב דלא דמי לאכלה חגב ויבש המעין שהוא קלקול והפסד במה שעבר אלא דמי לשוכר את החמור והבריקה ולכל דבר הנשכר שנפל בו מום דבדין חזרה קאי והצד השוה שלכל המורים ההם שהם מדמים גזרת המלך שם אשר מנעה ריוח ההלואה כמו אכלה חגב ויבש המעין או מום וקלקול הנופ' בגוף הדב' הנשכר ומעתה נר' לכאורה דה"ה והוא הטעם לנדון זה. אלא שעדין יש לחלק שהתם כל שבח החנות לא היה אלא רשות המלך שהיה למחזיק החנות להלוות ברבית והרשות ההיא היא שהיו שוכרים זה מזה וכיון שגזר המלך שלא ילוו נפל פתא בבירא ונתבטל השבח ההוא ונתקלקל והוי כמו אכלה חגב או יבש המעין או חמור שהבריקה למר כדאית ליה ולמר כדאית ליה אבל הכא לא דמי כלל כדכתיב': ומ"מ אפילו מדמינן ליה לנ"ד ליבש המעין דבמכת מדינה מנכה לו מן חכורו מבואר בגמ' דהיינו דווק' כשיבש לגמרי שאינו יכול עוד להשקו' את השדה אפילו ע"י טורח אבל יבש מעין זוטא וקאי נהרא רבא שעדין יוכל להשקות ע"י טורח אפילו במכת מדינה אינו מנכה לו מן חכורו. איברא שהר"ם מפדואה מעלה שם שבכה"ג דחנות לא שייך ההיא דחכירות ולא מפלגינן בה בהני חלוקי דגמרא דמכת מדינה ומכה פריטה ושאר חלוקי דפרק המקבל שלא נאמרו אלא דוקא בקלקול והפסד שנעשה כבר לשעבר לא בדבר דלהבא כגון הבא לנכות מהשכירות מכאן ולהבא. ועם היות שקשה לי על דבריו מתשובת מימון שכתב בסי' כ"ז דהמשכיר בית ונשרפה העיר דהויא מכת מדינה מ"מ בחלוק זה דיבש נהרא זוטא או רבה לא נפקא לן מינה מידי ואפשר שלא כיון על זה החלו' גם שכבר כותב שם הרב אפילו לפי דבריו דמדמה ליה לשוכר החמור והבריקה שכל שהוא עושה מעין מלאכתו הראשונה אפילו ע"י טורח הרבה שטורח השוכר אינו מנכה מהשכירות מעתה בנדון זה ג"כ אם ע"י טורח והשתדלות ותחבולות הסוחרים יכולין להרויח בחנות ריוח מה אינם יכולים לחזור בהם הנרא' לעניות דעתי כתבתי מעפר דל. אליהו ן' חיים:
 
מטיבותיהו דרבנן קשישי ורוב ענות צדקתם הרשוני להכריע בין מכ"ת על דבר ריב שבין ראובן ושמעון שהשכירו חנותם ללוי ויאודה השותפים וקבעו זמן שישב בה לוי עם יאודה כו' ככתוב בשאלה ומתוך מה שהורשתי מכ"ת התבוננתי בדברי כ"ת אחת לאחת. ראשונה לע"ד נראין דברי הרב כמהר"ר אליהו ן' חיים ז"ל במה שחלק בההיא דהריב"ש ז"ל בין שוכר למשכיר ולאו מכוליה טעמיה וממקום שבא הריב"ש אכריע הדבר לע"ד דהיינו מההיא סוגיא דפרק איזהו נשך גבי משכנת' וכו' ואקדים הקדמה לע"ד שהריב"ש ז"ל אינו מפרש פי' הסוגיא ההיא לא כפי' התוספות והרא"ש ולא כפי' רש"י והרמב"ם אלא כאשר פירשוה הרמב"ן והרשב"א ז"ל שדחו כל הפירושים הנזכרים מפני שלא נתחוורו בעיניה' כאשר כתוב בנמוקי יוסף פרק איזהו נשך אחר שכתב כל הפירושי' הנזכרים כתב ז"ל וגם זה אינו מחוור בעיני האחרונים ז"ל ואם כן אפילו בלא קנין נמי אלא כל שהחזיק בה הלוה לפיכך פירשו הם ז"ל דלאחר שירד בה וזכה בה קא מיירי הכא דאי אמר לא מסתלקנא והודה לו בעל השדה לא מסתלק ולפיכך לא מסתלק דעכשו מחזיק בקרקע בתנאי זה אבל באתרא דלא מסלקי ואמר מסתליקנא במה זכה בעל הקרקע אלא אם כן קנו מידו ע"כ וזה הפי' הביאו ב"י בשם הרמב"ן והרשב"א ז"ל והם הם האחרונים שהזכיר נמקי יוסף בדבריו לעיל וזה לשון בית יוסף בי"ד סימן קע"ב אבל הרמב"ן והרשב"א פי' דאפי' לאחר מתן מעות וגמר מעשה היא והטע' שכיון שהקרקע ביד המלוה יכול הלוה למחול זכותו ואפילו בדבור בעלמא ונתבאר הדבר יפה בשטת תלמידי הרשב"א כו' עד ונזכרו דברים אלו בדברי נמקי יוסף ע"כ וזו היא שיטת הריב"ש ומתוך דבריו למדתי כן שכתב באותה תשובה של סימן תק"י וז"ל ואפי' במי שמשכן קרקע לחברו לזמן ידוע ומנהג המקום הוא שאין מסלקין המלוה מן הקרקע תוך הזמן אף על פי שפורע לו מעותיו אמרו בגמרא במסכת בבא מציעא פרק איזהו נשך שאם אמר המלוה ללוה תוך הזמן אם תפרעני אני אסתלק מן הקרקע אין בדבריו כלום ויכול לחזור בו אלא אם כן קנו מידו עכ"ל הריב"ש הרי שכתב שאם אמ' המלוה ללוה תוך הזמן שהוא כשיטת הרמב"ן והרשב"א ז"ל ואחרי שזכינו לדין שזו היא שיטת הריב"ש זכינו גם כן לומר שהוא מחלק בין שוכר למשכיר בדין התשובה שפסק ולמד כן מענין המשכנתא מכל שכן ואם כן דיו לבא מן הדין להיות כנדון דכי היכי דלענין הממשכן שדהו יש חלוק בין היכא שהמלוה דהיינו השוכר מוחל זכותו דהיינו באתרא דלא מסלקי ואמר מסתליקנא דאיפסיקא הילכת' דבעי קנין ולא מצי מחיל בדברים בלבד והוי טעמא משום דאי לאו קנין במאי זכי בעל הקרקע והיכא דהוי אתרא דמסלקי ואמר לא מסתליקנא והודה הלוה לדבריו דהיינו המשכיר אינו צריך קנין אלא בדברים בלבד מצי מחיל לוה והוי טעמא דכיון שהקרקע ביד המלוה יכול הלוה למחול זכותו כאשר פירשו המפרשים והכי נמי צריך לחלק בשוכר ומשכיר דעלמא דהיכא דהשוכר מוחל זכותו לא מצי מחיל בלא קנין מפני שהקרקע בידו אבל המשכיר מצי מחיל זכותו מפני שאין הקרקע בידו אלא ביד השוכר וזוכה מיד במחילת המשכיר בדברים בעלמ' בלא קנין וזה פשוט לכל מעיין בלתי מתעקש:
 
ולענין מה שנחלקו בלשון הרמ"ה ז"ל דעתי נוטה לדברי מוהר"ר מנחם מנוחתו כבוד אם מצד הלשון אם מצד הענין אם מצד הלשון הן לשון הגמרא הן לשון הרמ"ה אם מלשון הגמרא דנקט רבי חייא באותו מעשה דההוא גברא דאמר לחבריה דלית שעל פרסק זה אני משכיר לך ונעקר הפרסק ממקומו ובא מעשה לפני ר' חייא ואמ' חייב אתה להעמיד לו פרסק כל זמן שהדלית קיימת: ואי איתא דפי' דמילתא הוי שאין כופין אותו אלא יניחנו כך ולא יהיה נפרע השכרו' לא הוה ליה לר' חייא למינקט לשון חיוב ולומר חייב אתה להעמיד לו וכו' אלא לשון פטור הוה ליה למימר פטור אתה מלהעמיד לו פרסק וכו' אבל אי הוי פירושא דמילתא שחייב בעל הפרסק להעמיד הפרסק באופן שיוכל השוכר להוציא הוצאות להחזירו וינכה ההוצאות בשכירות אתי שפיר לישנא דחיובא דנקט ר' חייא וכו' גם לא ידעתי איך יתישבו לפי אותו הפירוש דברי' שכת' הרמ"ה בעצמו בסוף דבריו ואמר והא דאמרי' שחייב להעמיד לו פרסק לא להחזירו למקומו אלא שלא יהא רשאי להכריתו והי' צרי' להעמידו בפני השוכר בענין שהשוכ' יוכל להחזיר: היכי קאמ' שהוא צריך להעמידו באופן שיוכל השוכר להחזירו אם הכונה היא שיניחנו כך ולא יהיה נפרע השכירות איך יחייבו את המשכיר שיעמידנו באופן שיוכל השוכר להחזירו אבל לאיד' פי' אתי שפיר כל זה הו' מצד הלשון ואם מצד הענין היכי תיסק אדעתין שהרמ"ה יפרש כן והיכן הם הדברים של טעם שכתב על דבריו מהר"י קארו ז"ל ודברי טעם הם דהיכן הוא טעמם של דברים אלו שיניחנו כך ולא יהיה נפרע שכירות ויהיה זה חסר דירה וזה חסר שכירות הלא יותר טוב ויפה שיוציא השוכר ההוצאות וישוב ויבנה חורבות ויהיה זה נהנה בדירתו וזה אינו חסר שכירות רק אדרבה גם הוא נהנה שנבנה ביתו בלתי הוצאות מממונו אלא משכירותו לבד: ואיני מאריך יותר בטענה זו דלא נפקא מינה מידי לענין נדון דידן כאשר כתב החכם השלם כמהר"ר אליהו נר"ו בסוף טענה זו שכיון שכתוב בשטר שקבלו עליהם השכירות כמלוה ורשו בין ישבו בחנות בין לא ישבו והמשכירים היו רוצים לתקן והם היו מעכבי' הרי הם חייבי' בשכירות ולא נפקעה השכירות מחמת הקלקול כיון שלא היו חוששים לתקנה. ולענין מה שהשוכרים באים לחזור בהם מהשכירות מחמת קצבת השערים. בזה אין צריך הכרעה שכבר מסכימה דעת הרבנים לדעת אחת שאינם יכולים לחזור בהם משום מצוה לשמוע דברי חכמים כתבתי הנראה לע"ד וחתמתי שמי הצעיר חיים בכ"ר יעקב באסן ז"ל.
שו"ת ראנ"ח סימן לט
 
/תשובה זו מורכבת בטקסט משתי תשובות סי' ל"ט וסי' מ"א/ שאלה ילמדנו רבינו עיר אח' שיש בה יותר מעשרה בני אדם פאטוריש והנה קמו שאר בני העיר לומ' שיפרעו על כל משא כך מעות כדי לסייע במסים ופרעונות העיר באומר' כי רוב המסים שלהם הוא בסבת ששומעים האומות כ"כ משאות מעות שבאים מחוץ לעיר לפאטוריש אלו ונותנים האומות עיניהם לאכול אותנו בכל פה לכן ראוי שיסייעו אותנו במסים לקחת מכל משא חצי פרח והפאטוריש משיבים הן כולם יודעים שהמעות אינם שלנו וכללות הארץ שמחים בזה בעבור המשא ומתן ואם נתרבו המסים לא נתרבו בעבור זה כי בכל המקומות הגלות הולך וסוער ובמקום אשר היו מפזרים כך לבנים מפזרים עתה למאות ולאלפים: יורנו רבי' אם יכולי' לכופם לפרו' אם לאו.
 
תשובה בענין מעות אחרי' שביד האדם שהוא נושא ונותן ומרויח בהם ואוכ' פירותיהן והקרן קימ' לבעלי' הי' מקו' לדון עליהם דין תורה אי חשיב ממון שלו של' אם לאו כיון שהוא אוכל פירותיה' מפלוגתא דר' יוחנן ור"ל דעלמא אי קנין פירו' כקני' הגוף דמי אם לאו לענין חיוב בכורים וכות' נכסיו לבנו ועניני' אחרי' דבגמ' פסי' בהא כר"ל דקנין פירות לאו כקנין הגוף דמו והאחרונים נחלקו אי האי פסק' הוי בכל מקו' דסבר ר"ל דקנין פירות לאו כקנין הגוף או אי דוקא בפלוגתא דכותב נכסיו לבנו משום דאבא לגבי ברא אחולי אחיל כאשר יראה הרואה דבריה' בארוכ' איש על מקומו מיהו כאשר קדמונים אחזו שער ופתחו בדני /בדיני/ המסים שלא ללמוד אות' מדין הגמר' כמו שכת' בת"ה אין לנו לדון עליה' אלא ממה שכתבו הפוס' בדיני המסי' עצמ' והנה דעות הפוס' בחיו' פרעון מס ממעו' אחרים הלא הם מבוארים בפוסקים והמה בכתובים בכלל חלוקי דיני המסים המבוארי' בת"ה שהבי' שם סברת ר"ת דכתובי' באורך במרדכי שמן הדין אין נותנין כלו' משל אחרי' ואם ירצו לתקן ושמעון מעכב הדין עמו גם הבי' סברא אחרת של מהר"ם שכת' כל מה שמרוי' בו הן משלו הן משל אחרי' חיי' ליתן ממנו מס ולא עוד אלא שהפריז על המדה לו' שאפי' נהגו של' ליתן יכולין לו' ע"כ סבלנו מכאן ואילך לא נסבול באופן שענין זה מחלוק' ר"ת (ומהר"ש) [ומהר"ם] ואם באנו לו' משפט נבחרה לנו ועל מי נסמוך אנו אין בידנו להכריע ואין לנו לו' אלא שכיון שהוא מחלוקת בין הגדולים יד המוחזק על העליונ' והרבים חשיבי מוחזקי' אם הוא בענין דשייך בהו טעם החלוקים שכותב בת"ה בענין חזקת הרבים מיהו כל זה נרא' שאינו ענין לנדון שלנו שכל מה שכותבים הפוסקים האלו הוא דוקא בדבר שהוא נושא ונותן בו והוא אצלו בתורת עסקא או מלוה דאע"ג שנראה מדברי ת"ה שם שמה שהו' חוב עליו לא חשיב כשלו ומנכין מממונו מה שהו' חייב אעפ"י שהוא כותב דנותנין מס משל אחרי' נראה דהיינו דוקא חוב שעומד ליפרע ואינו נושא ונותן בו וכל העומ' ליגבו' כגבוי דמי וכגון בגד בהקפ' או תבואה שכת' דהני לא הקיפם כדי לשאת ולתת בהם אלא לחם לאכו' ובגד ללבוש אב' מעות שיש לאד' שלקח בהלואה כדי לשאת ולתת בהם והם עומדים מיוחדי' בידו למשא ומתן הרי הם בכלל מעות אחרים שבידו ודאי ועסקא ג"כ פלגא היא ובכל כיוצ' בזה מיירי מה שכותבי' הפוסקי' לפרוע ממעות אחרים אבל בנ"ד שהפאטוריש אין להם בנכסי' ההם כלום אלא שליחותיהו דבעלי הנכסים בעלמא קעבדי לקנות להם היאך יחשב זה ממון שלהם כלל לפרוע עליו מס הא אין זה לא ממון שלהם ולא ממון שמרויחים בו ואינו אלא כשוכר פועלים להעביר לו חבית ממקום למקום שלא יאמר אומ' שיש להם לפרוע בעד הממון ההוא ותדע שהרי נר' מדברי ר"ת שכל מה שתקן רש"י בצרפת ומה שהוצרך ר"ת לפטור מצד הדין לא היה אלא בחצי המלוה אבל מחצי הפקדון לא הוצרך ר"ת לפטור שאין מי יאמר שיפרע בעבורו ומעתה מה שחייב מהר"ם ג"כ יש לנו לומר שאינו אלא בעד חלק המלוה מפני שאחריותו עליו אבל בחלק הפקדון לא ונכסי הפטוריש לחלק הפקדון דמו וכ"ת לא דמו לגמרי דהתם אינו נשכר מחלק הפקדון אבל הכא יש לו ריוח מהפקדון התם נמי הרי הוא נשכר מהפקדון מה שמרויח בממון המלוה דמהאי טעמא אסרו פלגא באגרא ובהפסד דיש בו אסור רבית הילכך נר' ודאי דלא עדיף ממון זה מחלק הפקדון דמלוה ואדרבה גרע מיניה טובא דהתם הוא נושא ונותן בו כמו שאדם עושה בשלו אבל הכא אינו אלא כשליח בעלמא וזה פשוט מיהו כל זה אינו אלא לפטור את הפ'אטוריש מלפרוע מממון עצמ' כנג' הממון ההוא אעפ"י שהם מרויחים בו דעל זה היא מחלוקת ר"ת ומהר"ם אבל עדיין יש לאומר לומר שמ"מ יפרעו מממון הנכסי' ההם עצמם ויצא מכיס בעלי הממון דבכה"ג כתב מהר"ם בתשובותיו הלא היא כתובה בתשוב' מימון דס' נזיקין שיפרע המתעסק מחלק חצי הפקדון בעד חלק הפקדון והאריך בדבר זה לא שמענו מעולם שהבעלים בכל מושבותם מחשבין להם כפי ממונם שיש להם בין מה ששולחין לפ'אטוריש בין מה שבידם ולא עלה על הדעת שיפרעו בעד ממון א' בשני מקומות אעפ"י שבנמוק"י המודפסים בידינו מגדול א' מהאחרונים מה"ר מנחם שהביא מהרר"י נמצאת סברא כזאת מ"מ מנהג פשוט בכל מקום שלא לפרוע על ממון א' בשתי מקומות וכבר פשט מנהג זה בכל מקום שלא לפרוע מהנכסים הנשלחים בשום מקום במקו' ההוא שמשתלחין שם גם ענין פרעון הפאטוריש מכיסם מלבד מה שכתבנו שזה דין תורה המנהג פשוט שלא לפרוע דבכל דברי' אלו המנהג עקר ואע"ג שמהר"ם כתב על פרעון מנכסי אחרי' שאפי' נהגו שלא לפרוע יכולין לומר עד כאן היינו יכולין לסבול מכאן ואילך אין אנו יכולי' ע"כ לאו במנהג פשוט ומוסכ' קאמ' שהרי הכריח שם בת"ה שבכל עניני מסין הולכין אחר המנהג ואפילו מנהג שלא נקבע ע"פ חכמים ואם מהר"ם היה חולק בדבר לא היה הרב פוסק הפך דבריו וכ"ש שאפילו לא הזכיר שם שהוא חולק בדבר אלא עכ"ל שאותו מנהג לאו במנהג פשוט ומוסכם קאמר אלא במנהג בעלמא שעשו מאליהן בלתי קביעות אבל במנהג פשוט וקבוע המנהג עקר הנלע"ד כתבתי מעפר דל. אליהו ן' חיים:
 
/מכאן מתחיל סימן בפני עצמו ומסומן בטקסט סי' מא/ +כ"ה בדפוס הראשון: אחרי סימן לט, בא סימן מא. ואח"כ סימן מ, ושוב סימן מא.+ שאלה ראובן קנה משמעון חזקת כמה בתים עליים ותחתיים והם משני וקופיש זה בצד זה ואח' הקניה שזכה והחזיק ראובן בכל החזקו' של שני הוקופי"ש בכסף בשטר ובחזקה התפשר עם שמעון המוכר לו החזק' והשכיר לו חלק בית עלית מהוקוף הא' שעדיין באותו הבית שהשכיר לו היה שוכר אחר בתוכו שקרב זמנו להריקו וכתבו ביניהם שטר על תנאי השכירות ועל הזמן הקצוב שזה נסחו השכיר ראובן לשמעון מהחזק' שקנה ממנו בית עלית בכל הנלוה אליו ומגאזין /ומחסן/ אשר תחתיו לזמן כ' שנה בשכירות כך ובכלל פרטי תנאי השטר כ' איך עשה התרא' ראובן לשמעון שיזהר לבלתי עשות בבית הנז' הוצאות ופזורי' למנוחות שאננות לתבוע אח"כ דמי הוצאותיו אלא כל הוצאה שיעשה לכל שבח שירצה לעשות יהיה הכל מכיסו של שמעון ולא יבקש מאומה מראובן עוד תנאי אחר שיהי' תשמיש הג"ארדק כמו שמשתמש השוכר הנמצא בתוכו כעת ולא יבקש שמעון להשתמש בו יחידי ועתה אחר עבור שנה וחצי לדירת שמעון בבית הנז' נתעורר על ראובן המשכיר באמו' לו תן לי המגאזין שהו' בצד הבית שדר בו בוקוף האח' להשתמש בו וראובן אומ' לו כי בזמן שהשכיר לו הבית שהי' תכף אחר הקניה אדעתה שא"ל שמעון שהי' מגזין תחת הבית. עוד יש תלונה לראובן על שמעון שהשכיר לו הבית ע"מ שתשמיש הג"רדק יהיה כבתחלה ולא יהיה מיוחד לו. ושמעון להיות פתח הג"רדק בתוך ביתו שכן היה מתחלה ובעבור זה התנה עמו שלא ישתמש בו יחידי הנה שמעון אינו מניח לשכניו ליכנס מפתחו ללכת לג"רדק באותו סולם כבראשונה שאומ' אין רצוני להניח את ביתי למדרך כף רגל וראובן אומר לו והלא תנאי התניתי עמך וסברת וקבלת כנראה בשטר השכירות עוד גדולה מכלם שעמד שמעון בזמן היות ראובן אבל ואח"כ חולה והרס בבית כמה הריסות ובנה כרצונו ויצא מתוך גבולו והכניס מיכול הוקוף האח' מצד מעלה שהטיל כמו חצי חדר על תקרת הוקו"ף האחר ועל בית תבשילו של ראובן שגרם לו נזקים כמה וכמה גם נתקוטט המוטי'בילי עם ראובן מהוקוף הזה אחר שהיה מתקוטט עם שמעון על אשר כבר עשהו ועל ידי שוחד חתם פי השטן שלא ישטין עליו ונעשה אהובו ונהפך לאויב לראובן ורדף שלמונים ונעשה כמפשר ביניהם שיעשו חוגי"ט שכל נזק שימשך מאותו בנין שיתקן את מקום הנזק בין לקיום בנין הבית על ידי עמודים בין לרעפים מזרם וממטר וראובן שתק ולא נתקוטט אז עם שמעון כדי להרוס כל אש' בנה מלבו שלא ברשות ראובן כי לא התיר לו רק לעשות הוצאה שהיא שבח ליופי הבית כגון טבאן כי בפועל כך נתפרש ביניהם בפירוש לפי ששאר הוצאות הכרחיות הנקראות בלשונם כרגי' מעקול קבל עליו ראובן לעשותם ואז לא דבר להיות באותו פרק הזמן עלול בענין החזקות ולהיות המוטיבילי שונ' לו מאתמול שלשום שהיה לו קירוב דעת עם שמעון מאד מאד ואכילה ושתיה והלעטת מעות ושתק עד ישקיף וירא ה' משמים ועתה עזר השי"ת ונפגר המוטי"בילי ההוא וראובן קובל על שמעון על כל אשר עשה כי אין נפשו להניח אותו הבנין שעשה שיש לו גרמא ממנו בכמה נזקין והוצאות המתרגשות לו מסבתו ומבקש ראובן משמעון שיביאו אנשים אשר דרו בבית ואותו שיצא ממנו עתה לאחרונה והמה יעידו גם השכני' אופן הבית בתחלה וישיבהו על כנו ואיתנו הראשון כי אין לו חפץ בכל אשר עשה וישתמש מהבית כמות שהיה בזמן כניסתו וכאשר היה בזמן המכירה וישתמש מהבית כאשר נשתמשו השוכרים הראשונים כי הנה השוכרים שלמטה ובצדדים כלם מתרעמים שאינם יכולים לעמוד מרוב הצער אם מהמים הנשפכים עליהם וגם שנעשה הבית רועש ורועד בכל שעה גם השוכר שמשתמש מהבית הרחים אחר שעשה זה החידוש שיצא ממחיצתו עשה נזק לכלם ואין להם מעמד ולא יוכלון שאת הצער הגדול הזה כאשר יעידון יגידון כלם כאחד. יורנו רבינו אם יש דין לראובן על כל התלונות האלה נגד שמעון מכל אלין הרפתקי אשר עשה לו שמעון אחרי בואו אל הבית ואם מן הדין ראוי להכריחו לתקן את אשר עוותו כי שמעון מכר החזקה לראובן במשא א' מעות והשכיר לו הבית בחשבו כי יהיה משומר מהנזקים בעבורו ונהפוך הוא כי אין בבית מקום אשר לא הזיק ועוות דבר שלא ישוער והשוכרים הדרים בשאר חלקי החזקה מבקשים להניח הבתים כי לא יוכלון לסבול את כל התלאות אשר מצאתם מיד שמעון ויורנו רבנו אם יש כח ביד ראובן להוציא את שמעון מהבית שנתן לו הבית לזמן ארוך לתועלת הבתים והוא עשה על כל דבר פשע. אנא האדון הושיעה המלך עננו ביום קראנו נפלאות מתורתך:
 
תשובה לענין המגאזי"ן שתובע שמעון השוכר מראובן לתת לו בצד הבית ששכר נראה ודאי שאין במשמע לשון מגזי"ן אשר תחתיו אלא תחת הבית ששכר עצמו אבל מגאזי"ן שתחת הבית שבצדו אינו במשמע תחתיו כלל וליכא למימר דמגאזי"ן אשר תחת הבית עצמו הרי הוא נכלל בכלל בכל הנלוה אליו שכתב תחלה ומה שחזר לכתוב והמגאזי"ן אשר תחתיו לא היה צריך לכותבו ולישנא יתירא לטפויי אתא המגאזי"ן אשר בצד הבית דומיא דבזמן שאמר לו חוץ מאלו כו' דפשיטא דאין בכלל הנלוה אליו אלא הנלוה אל העלייה כגון חדרי הבית ושאר התשמישים הנלוים שם אבל מגאזי"ן אשר תחת הבית אינו קרוי כל כך נלוה אליו ולכך הוצרך לכותבו ולא חשיב לישנא יתירא ועוד דאיפשר דהוי לישנא יתירא לא מפני זה נוכל לאתויי דב' שאינו במשמע כלל דהא לא מספקינן בהכי אלא משום שאינו במשמע כלל אבל אי לאו הכי אפי' בלא לישנא יתירא היה לנו עכ"פ לכוללו בכלל השכירות כיון שאין שם מגאזי"ן אחר אלא שכיון שאין זה במשמע הלשון אף על פי שאין שם מגאזי"ן אחר לא מייתינן ליה והוא הדין דליכא לאתוייא משום לישנא יתירא וזה מבואר בעצמו ולפי זה צריך לדון אם נכלל בכלל השכירות מגאזי"ן כיון שהושכר בכלל השכירות אם אם /תיבת אם השני' מיותרת/ אין בכלל השכירות מגאזין כיון שאינו בעולם ואם לענין חזרת שמעון באנו לדון כגון שלא הי' שמעו' יכול להניח הבית תוך הזמן מן הדין כפי תנאיהם ובא לחזור בו מטענת המגאזי"ן אם נאמר שיוכל שמעון לחזור בו מהשכירות כיון שאין לבית מגאזי"ן או אם הגיעו וצריך לפרוע לו השכירות שקבל עליו אף אם אין לבית מגאזי"ן תחתיו לכאורה נראה דיכול לחזור בו דאע"ג שזה השוכר היה בעל החזקה מתחלה והיה מכיר בבית שאין לו מגאזי"ן תחתיו ואמרינן בפרק בית כור רב פפא זבן ארעא מההוא גברא אמר ליה הני עשרים גריוי משחא ולא הוה אלא ט"ו אתא לקמיה דרבא אמר ליה סברת וקבלת והתנן פחת שתות הגיעו עד שתות ינכה הני מילי היכא דלא קים ליה אבל היכא דקים ליה בגויה סבר וקיבל מ"מ הא קמפרש התם דהא דא"ל עשרין גריוי דעדיפ' כעשרין והאי טעמא לא שייך אלא התם דמצי קרי לה עשרי' משום דעדיפא כעשרים אבל בנדון זה שאין דבר לתלות בו כלל שקורא אותו מגאזי"ן או דהוי כמגאזי"ן שאין לומר שהרחים היה קורא מגאזי"ן שאף המשכיר אינו טוען כן שכפי הנר' אין השם ההוא צודק בו כלל כפי תכנית הבית הידועה להם או שבשטר מפורש הענין דלא על הרחים קאמר וכיון דאין שום דבר לתלות בו אף על גב דהיה מכיר בו לא אמרינן סבר וקביל וצריך לקים ולא מבעיא לדעת הרמ"ה שכתב עלה דהני מילי כי שויא כההיא שעורא אבל כי לא שויא כההיא שעורא לא במדה ולא בדמים לא הגיעו דמקח טעות הוא דמשמע דסבירא ליה דעשרים גריוי דאמר ליה שרצה לומר דשויא כעשרים לשם תנאה קאמר ליה וסוף סוף בעינן שויא כעשרים דלפי זה בנדון דידן ליכא קיום תנאי כלל אלא ומ"מ כיון ששמעון זה השתמש בבית שנה אחת בלתי מגאזי"ן כמו שבא בשאלה שוב אינו יכול לחזור בו ולא מבעיא לדעת הסוברים שהקונה כלי מחברו ונמצא בו מום שאם היה הדבר שהלוקח יכול להבחינו לאלתר ולא הקפיד לעשו' כן והמוכר מכר לו סתם אינו חוזר אלא אפי' לפי מה שכת' הרי"ף והרא"ש בפר' הזהב היכא דזבין איניש מידי לחברי' ולאחר זמן אתגלי דאית ביה מום אית ליה לאהדורי למריה ולא אמרי' שהיה ליה עד שיראה לתגר או לקרובו אלא גבי אונאה אבל גבי מומין מקח טעות הוא וכו' מ"מ כל שנשתמש בו אינו יכול לחזור וכן כתב הרמב"ם ז"ל בפ' אעפ"י שהו' ג"כ סובר כסברת הרי"ף והרא"ש וז"ל בפ' ט"ו מהלכות מכירה מכר חפץ לחברו ונמצא בו מום שלא ידע בו הלוקח מחזירו אפילו אחר כמה ימים שזהו מק"ט והוא שלא נשתמש במקח אחר שידע המום אבל נשתמש במקח אחר שידע המום הרי זה מחלו ואינו יכול לחזור בו ואין נראה לחלק בזה בין מכר לשכירות ולומר דדוקא במכר שהוא משתמש באותו כלי בחנם אמרינן הכי אבל גבי שכירות שאין תשמישו בחנם אבל בא בשכרו סבר לא מפסידנא ליה מדי ואשתמש בו וכל זמן שארצ' אחזור בי דכיון דמטע' מחילה אתינן עלה לא שנא גם אין לו' שדוקא במוכר סתם ונמצא בו מום אמרינן הכי וכמו שנר' מדקדוק לשון הרב המגיד שכ' לדעת הסוברים כן כששהה המקח אף בלא תשמיש שכת' והמוכר ימכרנה סתם ואף אנו נאמ' כן בנשתמש בו דדוקא במוכר סתם אבל אם מכר על מנת שאין בו מום אף על פי שנשתמש בו חוז' ונדון דידן דמי למפרש כיון שהשכיר לו בית ומגאזי"ן תחתיו שאין שום טעם לחלק בכך אבל מכל מקו' מה שיש להפך בזכותו הוא שאם הוא לא הוצרך למגאזי"ן בכל הזמן ההוא עד שמפני זה לא בקש זאת המאגזי"ן /המגאזי"ן/ אשר מבקש עכשו מראובן יש לו לטעון שאין כאן מחילה כלל שהוא היה חושב שהמגאזי"ן האחר יתנהו לו כשירצה וע"ד זה היה משתמש בבית ועכשיו שאינו נותן לו מגאזי"ן נוכל /יוכל/ לחזור בו ואם שמעון אינו בא לחזור בו אלא שתובע את ראובן שכיון שהשכיר לו מגאזי"ן שיעמוד לו מגאזי"ן כפי תנאו בזה נראה ודאי שמן הדין אינו יכול לתובעו לתת לו מגאזי"ן ואף על גב דהמשכיר בית לחברו חייב להעמיד לו בית מ"מ היינו לענין שלא יזכה המשכיר בשכירות בלתי שיתן לו בית אבל מ"מ אין השוכר יכול לכופו על כך ולא מבעיא לדעת הרמ"ה ז"ל שכתב הטור /חו"מ/ בסימן שי"ב הא דצריך להעמיד לו בית כי אמר בית סתם לאו למימר' שיכופו לבנות לו בית או להשכיר לו בית דאף על גב דקנו מיניה שישכיר לו או שיבנה לו לא הי' בעולם ולא חל עליו הקנין אלא להכי קאמר שיעמיד לו בית שאם קבל כל השכירות שחייב להחזירו לו עד שיתן לו בית ואפי' נפל בחצי הזמן שאינו מוצא לשכור אלא בכל השכר שנתן לו צריך להחזיר לו כל השכר או ליתן לו בית דהכא נמי לא חל שום קנין על מגאזי"ן כיון שאינו בעולם אלא אפי' לפי מה שכתב הטו' דלדעת הרא"ש ז"ל כשקנו מידו לתת לו בית השתעבדו נכסיו לבנות לו בית וכו' בנדון זה אין לומר כן דשאני התם דאמר בית סתם ושייך לומר שהשתעבד לבנות לו בית אבל הכא שסיים המגאזי"ן שהשכיר לו ומראהו באצבע לא חל הקנין אלא על המגאזי"ן שפירש וכיון שאין אותו מגאזי"ן בעולם לא חל שום קנין בדבר ואין לומר דכיון שאין אותו מגאזי"ן בעולם אם כן נאמר שחל הקנין על המגאזי"ן האחר וכן יש לדקדק מתוך דברי הרמ"ה שכתב מיהו אם היה למשכיר בית שלא היה משועבד בשעת שכירות לאדם אחר חל הקנין עליו דבית סתם אמר לו וצריך ליתנו ומדכתב דבית סתם אמר לו משמע דדוקא משום דבית סתם אמר לו וחל הקנין אבל אם לא אמר לו בית סתם לא היה חל הקנין על בית אחר אפי' אין מוצא מקום לחול על הראשון ואין לחלק בנדון זה ולומ' דכיון דקנו מידו על השכירות ואין קנין חל על המגאזי"ן שאינו תחת הבית אם כן על מגאזי"ן האחר קנו מידו דומיא דההיא דאמרינן בכתובות גבי דין ודברים אין לי כו' דאם קנו מידו מגופ' של קרקע קנו מידו וממנה למד הרשב"א ז"ל בתשובה באומר ידור פ' בבית פ' דלא אמר כלום עד שיאמר תנו לו בית שידור בו שאם קנו מידו מעמידי' הקני' על הבית וה"ל כאומר תנו בית וכו' אין ענין זה לזה כלל שמפני הקנין נביא מגאזי"ן ממקו' אחר ועוד שלא בא קנין מפורש על המגאזי"ן אלא על כל השכירות בכלל ולא דמי כלל והוא מבואר בעצמו:
 
ועל הטענה שטוען ראובן משמעון לבטל מקח הבתים שא"ל שמעון שיש מגאזי"ן תחתיו ונמצא שאין לו אם ראובן מברר זה בעדים שכך היה המקח ודאי חסרון המגאזי"ן מום גדול הוא בבית ויכול לחזור בו ואף על פי ששהה וגם נשתמש בבית כיון שראובן לא ידע עדין בחסרון המגאזי"ן שתכף השכיר הבית למוכר כל שלא נודע לו הרי זה חוזר כמו שכתבנו לעיל ולא אמר הרמב"ם ז"ל דכשנשתמש בו אינו חוזר וכן החולקים על הרי"ף והרמב"ם אפי' בלא השתמש אלא כשנודע לו המום אבל כל שלא נודע לו לא ועל טענת הגרדאק שאין שמעון מניח את ראובן לעבור דרך ביתו לא נתן לישאל שאין בדברי שמעון ממש שכך התנו ביניהם ואם שמעון טוען שסבור הייתי לקבל ועכשיו איני יכול לקבל אף כשת"ל שתועי' לו טענה זו היינו לענין שיוכל לחזור מהשכירות ולהניח ביתו של ראובן אף אם לא היה יכול להניחו מן הדין אבל להחזיק בבית ולמנוע רגל ראובן מתוכה נגד תנאו לא עלה על הדעת כיון שראובן לא השכיר לו אלא בתנאי זה וכ"ש דטענת סבור הייתי לקבל אינה טענה וק"ל ועל טענת הבנינים שבנה ועשה שמעון בבית בלתי רשות ראובן אף על פי שמתוך לשון התנאי נראה שהרשות נתונה לשמעון לבנות שם מה שירצה אפילו דבר שאינו הכרחי לדירת הבית אלא הוא למנוחות שאננות לא הוצרך להתנות בהם אלא שיהיו מכיס שמעון ולא יבקש מאומה מראובן וממילא משמע שהוא רשאי לעשותם ואפי' אם תמצא לומר שלא הוצרך התנאי אלא שאם יעשה שמעון שום בנין וישתוק ראובן שלא יבקש ממנו ההוצאות ומ"מ אם בא לעכב בשעת עשייתם שלא לעשותם יוכל לעכב עליו מ"מ כל שעשאום כבר אם בא אחר כך ראובן לעכב עליו אינו יכול לעכב כיון שהבית קנוי לשמעון לזמן שכירותו ושכירות ליומיה ממכר הוא מ"מ לא נכלל בכלל תנאי זה דבר שיגיע ממנו נזק לראובן אלא דבר שזה נהנה וזה אינו חסר כסתם בנינים העשויים בבתים ואעפ"י שכתוב בשטר אלא כל הוצאה שיעשה לכל שבח, ולשון כל מרבה הכל כבר כתב מהרי"ק ז"ל בשרש י' שאין מרבין בלשון כל אלא דברים שהם מעין הענין ואין מכניסין בו דברים מחוץ וכל שכן שאין זה ענין לכאן שלשון כל הכתוב כאן אדרבה לאתויי הוצאות ההכרחיות אתא לפטור את ראובן מפרעון כל ההוצאות בכלל אפי' מדברים הצריכים קצת ולא מיבעיא הבלתי צריכי' ומזה הצד ודאי יכול ראובן לעכב על הבנינים ההם מיהו ממה ששתק ראובן וגם ממה שבא בשאלה שהישמעאל נעשה מפשר ביניהם שיעשה לו חוג'יט שכל נזק שימשך מאותו הבנין כו' נראה שכבר הסכים ראובן והתפייס בדבר ואף על פי שהשואל כמכוין לבטל טענות אלה כותב שהיה הבנין בזמן חליו ואבלו של ראובן ושפשרת החוגי"ט הי' מדאגה מדב' מפני פחד המוטיבילי אין טענות אלה מספיקות כ"כ לבטל את אשר כבר עשהו ובפרט מה שטוען שהיה מתוך האונס זקוק הוא לברר זה ואין סומכין על פיו בזה אבל ממה שבא בשאלה שהנזקים שעשה שמעון בבנינו הם גדולים ועצומים ודברים שאין הדעת סובלתן מזה הצד אין שתיקת שמעון ולא פשרת עשיית החוגי"ט מבטלת כחו דכבר איפסיקא הלכתא בגמרא דאין חזקה לנזקין גדולים כגון קוטרא ובית הכסא ולאו דוקא קוטרא ובית הכסא אלא ה"ה כל נזק גדול שאין דרך העולם לסובלו כענין כל הנזקים שבאו בשאלה ונזק דהבית רועד בהדיא דמוהו הפוסקים לקוטרא ובית הכסא דאמרי' התם דפפי הוו הנך עצורי בשבבותיה דהוו דייקי שומשומי והוה נייד אפדנא ואמר עלה דלא הוי חזקה ודעת ר"ת שכל נזק שאמרו עליו שאין לו חזקה ראיה נמי לא יש ואפי' הקנה לו בעדים יכול לחזור בו דקנין בטעות הוא שהיה סבור שיכול לסבול ואינו יכול לסבו' ואפי' מי שחולק בראיה דמכירה ונתינה במחילה מודה דלא מהניא מחילה אפי' מפורשת איברא שר"י ז"ל חלוק בדבר וסבירא ליה דחזקה אין להם אבל ראית מחילה יש להם והרא"ש הסכים לסברת ר"י מיהו דוקא כשקנה ממנו בפירוש על מחילת הנזק עצמו אבל לא קנה על מחילת הנזק בעצמו לא וכן נראה מתוך תשובת הרא"ש בענין הקצבים שבאו לקצב בשר סמוך לביתו של ראובן שכתב ואפי' אם טוענין הקצבים שקנו המקום מראובן לקצב שם בשר והחזיקו בו ג' שנים היו צריכין להרחיק שאין חזקה לנזיקים כאלו ואפי' קנו והחזיקו אין חזקתן חזקה ולכאורה נרא' שזה כסברת ר"ת שסובר דראיה נמי לא מהניא שהרי כותב שאפי' אם טוענין הקצבים שקנו כו' היו צריכין להרחי' שאין חזקה לנזיקין ואף על פי שמכאן אין להוכיח כן שיש לפרש דלא אמר הרא"ש אלא שאם הקצבים טוענין שקנו ואין להם עדים היו צריכין להרחיק כיון שאין להם ראיה ואף על פי שהחזיקו ג' שנים לא סלקא להו ראיה כשאר קנינים בעלמא דטפי מתלת שנים אינו זקוק לראיה דאין חזקה לניזקין שלא להצריך ראיה וכן כתבו דין זה אחרים מהפוס' וברור הוא אבל מ"מ כל שהביאו ראיה בעדי' שקנו לא היו צריכי' להרחי' מ"מ ממה שכתב אח"כ אפי' קנו והחזיקו אין חזקתן חזקה משמע דאפילו ידוע בעדים שקנו והחזיקו אין חזקתן חזקה שדוחק לומר דמ"מ אטוענין דלעיל קאי דקאמר ואפילו טוענין דקנו והחזיקו אין חזקתן חזקה שתחל' כתב דרך כלל לעלמא שאין חזקה לנזקין כאלו להקנות בשתיקה וכיון שכן אפי' בטענת קנו והחזיקו כנדון דקצבים אין חזקתן חזקה בלתי ראיה כדכתי' מ"מ פשט הלשון נראה דאפי' ידוע שקנו והחזיקו אין חזקתן חזקה וצריך לומר דלאו קנו הנזק קאמר אלא בעל' ואפי' קנו כהך קנין דקצבים שקנו המקום לקצב שם בשר אבל לא קנו הנזק ידוע בפירו' ולא היה אז ברור להם שיש שם נזק אבל כל שהנזק ידוע וקונים הנזק בפירוש מהני ומ"מ הסכמת האחרונים הי' דבעיא קנין אבל בלא קנין יכול לחזו' בו וכמ"ש בירוש' מעתה הרי אתה דן בענין ראובן זה שלא נמחל שעבוד נזקיו כלל דלכל הפי' קנין בכלל לא היה שם ואפי' היה לא היה מועיל כל שלא היה מפורש על מחילת הנזקים ומכיר' ונתינ' נמי לא היתה שם ואפי' מחילה מפורשת לא היתה כפי הנראה מדברי השאלה שהמוטיבילי נעשה כמפשר ביניהם שיעשה לו חוגיט על תקון הנזקים אבל ראובן לא קבל החוגיט ולא מחל לו מחילה מפורשת אלא שתק עד יעבור זעם ובכל כה"ג ודאי אין שתיקתו מחילה לכ"ע כנזקים גדולים שטוען ראובן אלא שבענין הנזקים שאין להם חזקה צריך לעיין שהטור ז"ל כתב גבי קוטרא ועשן תדיר דוקא דמזיק לאינשי אבל לא מזיק לאינשי אע"ג דמטי לביתיה ומשחיר לאשיתיה היזק הגוף לא הוי אלא היזק ממון וקימה עליה חזקה. איברא שאחר כך כשכתב שם ולאו דוקא קוטרא ובית הכסא אלא כל נזק גדול שאין דרך העולם לסובלו מייתי ההיא דהנך עצורי דהוה בשבבותיה דרב פפי דבעדנ' דהוו דיקי כתנא הוה נייד אפדנא וכו' וכתב עליה דאין אדם סובל שיפיל חברו את כתלו משמע דאפילו בנזק ממון שאין הדעת סובלתו הוי כקוטרא ובית הכסא. וצ"ל שמה שכתב תחלה ודוקא היזק הגוף כו' אין הטור מודה בו אלא שהביא כל דברי הרמ"ה שם ככתבם וכלשונם בכל הדינים ההם שכתב ובענין דין זה הוא חלוק עליו ולא חש לדברי הרמ"ה דס"ל דיחידאה הוא בסברא זו ואין לפסוק כן וא"נ איפ' לומר דנייד אפדנא נמי חשיב ליה היזק הגוף שהאדם חפץ להיות איתן מושבו ואין דעתו של אדם סובלת כלל להיות נע ונד ובין כך ובין כך זכה ראובן בטענתו שהבית רועד שהוא טענת נייד אפדנא גופ' שכתב עליה הטור דהוי כקוטרא מיהו בדברי הרמב"ן ז"ל ראיתי בפ' לא יחפור שכתב עלה ולפי מאי דמפ' לעיל אם רצה מתחלה היה מוחה בידם וכיון שלא מיחה בדין היה שהוחזקו אלא דכיון דמכחו ממש ניידא אין חזקה להזיק את האדם ולהפיל בית עליו וכן כתב הרמב"ם שאין לנזק זה חזקה כקוטרא ובית הכסא דמי ומלשון להפיל בית עליו נראה שהרב ז"ל מדקדק לעשותו היזק הגוף ומ"מ שפיכת המים הנשפכים עליהם היזק הגוף הוא ובכלל כפי [לשון] השואל בנזקין שעשה נזק לכלם ואין להם מעמד ולא יוכלון שאת הצער הגדול ואינם יכולין לעמוד מרוב הצער וכו' נראה ודאי דלא מהניא שתיקת ראובן ופשר דבר הישמעאל כלום גם כי כפי הנראה לא קים שמעון הפשרה ההיא שיתקן מקום הנזקין לקיום הבנין על ידי עמודים ותקון רעפים מזרם וממטר ועדין נזקים אלה ממשמשין ובאים שהבית רועד והמים נשפכים ואם כן היאך יהיה זוכה בקיום בנינו זה בלתי קיום התנאי' ההם ואפי' יבא עתה לתקן איפשר שאין שומעין לו כיון שלא התקימה הפשרה ההוא עד עכשיו הנלע"ד כתבתי מעפר דל.
 
אליהו ן' חיים:
שו"ת ראנ"ח סימן מ
 
בהיות כה"ר משה עבו יצ"ו ב"ר ששון נ"ע קנה מהנעלה כה"ר אליה אפנדא יצ"ו אפוטרופוס היתום שנשאר מה"ר יוסף אבוחביב נ"ע מכח בית דין ק"ק גדול אשר פה קושטאנדינה חלק מהחזקה שנשארו ליתום הנז' מאביו נ"ע בברושא בהר כנראה בשטר הקנין שיש ביד ה"ר משה יצ"ו הנז' שכתוב בו פרטות חלק הקנוי שהוא תחתיים שניים ושלישיים שפרטן הוא זה העליים הם אותם שהיה דר בהם כה"ר יצחק מנוח והם נחלקים לשתי עליות גדולות ושלשה קטנות ועוד עליה קטנ' לסוף הסולם שעולים אל הבתים הנז' ואמצעיים הם אותם שדר בהם ה"ר משה צפרוט יצ"ו והם נחלקים לבית גדול ובצדו בית קטן שהי' דר בו כ"ר יוסף יהודי ומתחת לבתים הנז' תחתיים מעל לקרקע הארץ שמשתמש בו כהיום גם משה צפרוט הנז' יחד עם תשמישי הנלוים עליה' והמוגדרים במצרים האלה מצד אחד חזקת היתום הנז' שדר כעת כ"ר יקותיאל אשכנזי ומצד אחד קרקע פנוי של היתום הנז' לעיל ומלפניה חצר פרוץ של היתום הנז' לעיל שהוא מעבר ושמוש כניסה ויציאה לחצרות אחרות והמעיין אשר בחצר זה הוא משותף לבתים הנמכרי' הנז' עם היתום הנז' ומאחוריהם בצד העיר כל הפרטים הנז' הם חלק קנייתו של ה"ר משה עבו יצ"ו הנז' מהאפטרופוס של היתום הנז' מכח בית דין הנזכ' מתהום ארעא ועד רום רקיעא כאשר כתו' באריכות בשט' הקנין של כ"ר משה עבו הנז' היום לפנינו אנחנו חתומי מטה בא ה"ר משה עבו הנז' ואמר לנו הוו עלי עדים וקנו ממני קנין גמו' מעכשו וכתבו וחתמו עליו בכל לשון של זכות ויפוי כח ותנו ליד הנבון והמעולה כ"ר משה צפרוט תושב ברושה להיות לו לזכות ולראיה מחמת שאני מודה בפניכם הודאה גמורה כמודה בפני בית דין חשוב בלי שום זכר אונס כלל איך ברצון נפשי ובהשלמת דעתי מכרתי לו מעכשו כל כח והזכות והרשות והחזקה אשר לי בבתים האמצעים והתחתיים הנ"ל שדר ומשתמש בהם כהיום כה"ר משה ג"יפרוט אשר קניתי מהאפוטרופוס היתום הנ"ל של כ"ר יוסף אבוחביב נ"ע שהם בברושא בהר בכל מצריהם וגבוליהם בעד סך חמשי' סולטנייא זהב שקבלתי ממנו ובאו לידי בשלמות ומעתה סלקתי ידי וכחי ויד וכח כל באי כחי מעל הבתי' האמצעיים והתחתיים הנ"ל וחזרו ונהיו חזקתו וזכותו בכל הכח אשר היה לי בהם שפרטן הוא זה בית גדול ובצדו בית קטן שהיה דר בו רבי יוסף יהודי תחתם בקרקע הארץ תחתית שמשתמשים בו גם כן כהיום כה"ר משה ג"יפרוט הנז' וחזר ונהיה עתה חזקתו וזכותו ושוב לא שיירתי לעצמי ולא לבאי כחי בבתים אמצעיים התחתיים הנ"ל ולא שום תשמיש מכל תשמישי' הנלוים אליהם אשר בתוך המצרים הנז' מעומק הארץ ועד שטח הבתים העליים שום שיור זכות ורשות וכח וחזקה כלל כי הכל מכרתי היום והעברתי לרבי משה ג'פרוט הנז' בכל כח אשר קניתי מכירה גמורה וחלוטה גלויה ומפורסמת מכירת עלמין מכירה שרירא וקיימא דלית לה חזר' וחרטה לעלם ולא השארתי לעצמי מכל הקניה שקניתי מהאפוטרופוס הנז' רק העליות עליות הבית הקטן אשר לסוף הסולם והסולם לא עוד וכל השאר הקניתי והעברתי לכ"ר משה ג"יפרוט הנ"ל מעתה אמרתי לו זיל קנה וזכה והחזק ויהיה לך וליורשיך אחריך מעת' ועד עולם וכל זמן שאקום ואטעון ואערער נגד מכירתי זו יהיו כל טענותי בטלי' כחרס הנשבר שאין בו ממש ומעתה תקום מכירה זו לה"ר משה גפרוט הנז' למקנה גמורה ולחזקה שלמה בכל החזקות המאושרות אשר בכל גבול ישראל בכל כח שיהיה לי בהם בקניתי מהאפוטרופוס הנ"ל וחומר שטר מכר זה שריר וקים כחמר כל שטרות כעין זה שנהגו חז"ל מן יומא דנן ולעלם בלי תנאי ושיור דלא כאסמכתא ודלא כטופסי דשטרי ותשמישי כללות הבתים הנז' תחתיים שניים ושלישיים יתנהגו המחזיקי' בשמושם כאשר מלפנים מזמן כר' יצחק מנוח נ"ע בלי שנוי וחלוף כלל ובלי שיעכב וימנע אחד לאחר כלל ואפי' שיכנס איזה חלק מהתשמישים בתוך גבול איזה מהם אמנם כל מי מהמחזיקים שירצה לבנות ולתקן בגבול חזקתו איזה תקונים יוכל לעשותם באין מונע כל שלא יבטל וימנע התשמי' הראשון לחברו וקנינא מיד כה"ר משה הנ"ל קנין שלם מעכשו במנא דכשר למקניא ביה אכל מאי דכתיב ומפורש לעיל וראיה לה"ר משה ג'פרוט הנ"ל ובאי כחו חתמנו שמנו פה וההווה יום ג' כ"ח ניסן השכ"ג ליצירה פה קושטנדינא והכל שריר ובריר וקים:
 
שאלה ראובן מכר החזקה הנז' לשמעון בכל חוזק ותוקף לשונות המכירה הכתובים בשטר המכר הנז' שהועתק מגופו ויהי היום עמד שמעון הקונה ובנה בקצת החצר הקנוי לו מראובן שהוא חצר מגולה לשמים וכשהגביה בניינה בא ראובן המוכר ועכב בידו בטענה שלא מכר לו בגובה רק עד שטח הבתים העליים בלבד כי כן כתוב בשטר המכר ואין לו כח להגביה הבנין יותר משטח הבתים התחתיים ושמעון טוען אם כתו' בשטר המכר עד שטח הבתים יובן במקום הבנוי שיש עליו עליים כמו שכתוב בנוסח השטר שלא השאיר לו ראובן בכל מכירתו לעצמו רק הבתים העליים בלבד ולא עוד איך יכנס בגדר שטח במקום מגולה שאין עליו עליות ואיך יש כח לראובן למנוע לשמעון שלא יגביה בנין בחצר המגולה שקנה ממנו באותו שטח יורנו רבינו המורה לצדקה רב להושיע הוכחת לשון נוסח השטר והמובן ממנו כי כל לשונות השטר זה דרכם לרדוף כולם הרדפת זכות ויפו כח הקונה יראנו מתורתו נפלאות להצדיק צדיק בצדקו והמטים עקלקלותם וכסא כבוד האדון ירום וגבה ונשא אמן:
 
תשובה הדברים פשוטים ולית דין צריך בשש כי לא יובן מעומק הארץ עד שטח הבתים העליים כי אם במקום הבנוי ובכל השאר מכר לו כל זכותו אשר קנה מהיתום אשר הוא מתהומא דארעא עד רום רקיעא ולא השאיר לעצמו כי אם הבתים העליים וכל השאר הקנה והעביר לשמעון כמו שקנאם הוא מהאפטרופוס ולאו כל כמיני' דראובן למחות ביד שמעון שלא יגביה בחזקתו עד מקום שידו מגעת נאם הצעיר גם בלא דעת תולעת ולא איש מנחם בכמה"ר בנימין אשכנזי נ"ע:
 
תשובה חצר זה אשר עליה באה השאלה לא ידענא מאן דכר שמיה כי אין בכל לשון השטר מכירת שום חצר בפירוש אלא א"כ תאמר שהוא נכלל במה שכתוב בכל מצריהם וגבוליהם וכן במ"ש ושוב לא שיירתי לעצמי ולא לבאי כחי בבתים האמצעיים כו' ולא בשום תשמיש מכל התשמישי' הנלוים אליהם אשר בתוך המצרים הנז' איפשר לומר דכל התשמישים הנלוים היינו החצר וכיוצא בו ומאי דקאמר אשר בתוך המצרים הנז' לאו אדסליק מניה קאי דהיינו בתים האמצעיי' כו' דהנהו לא קרי להו בשם מצרים אלא אמצרים דלעיל הכתובים בשטר קנית הר' משה עבו אשר שם הגביל ופיר' המצרים אשר מוגדרים בהם חלקי המכירה ועל המצרים ההם קאמר כל התשמישים אשר בתוך המצרים הנז' ונמצא החצר בכלל המכר. ומצאתי להרשב"א בתשובת שאלה שנשאל באחד שנתן לבתו עליה שהיא על חצרו וכתוב בשטר המת' שנתן לחתנו כל אותה עליה מתהום ארעא עד רום רקיעא וטוען כי החצר של מטה בכלל המתנה והנותן טוען שטעות סופר הוא מתהום ארעא הכתוב בה והשיב אם כתב ידי עדי המתנה יוצאים ממקום אחר אין חמיו נאמן וכו' ואחר כך כתב ולבי מגמגם כי איפשר שהסופר טעה והוא קורא לקרקעית העליה תהום ארעא וכו' והביאני לזה שאלו היה החצר בכלל היה להם להזכיר החצר בפירו' וכל כיוצא בזה צריכין הב"ד לחקור יפה ולרדת לעומק האמת ולחקור דע"כ לא מספקא ליה לרב ז"ל אלא מפני שיש לתלות שהסופר טועה וקורא תהום ארעא את קרקעית העליה הא לאו הכי כוללין אות' בכלל המכר מצד לשון מתהום ארעא דקאמר ואף על פי שלא הזכירו בפירוש ואף אנו נאמר בכלל כל מה שבתוך המצרים דקאמר נכלל מכר החצר. מעתה צריך להבין במה שאמ' מעומק הארץ ועד שטח הבתים העליים אי קאי אלפני פניו דוקא דהיינו הבתים ועלייהו קאמר עד שטח הבתים העליים והוי עד השטח ממש או אין קאי אתשמישים הנלוים עמהם דהיינו החצר ועד שטח הבתים לגבי החצר היינו כל שכנגד שטח הבתים ולכאורה נראה דקאי אתשמישי הנלוים נמי ויש לנו ללמוד על לשון הדיוט מלישנא דקראי דלא אשכחן בגמרא שנחלקו אלא אי מקרא נדרש לפניו דוקא ולא לפני פניו או לפניו ולפני פניו נמי אבל ליכא למ"ד דמקרא נדרש לפני פניו ולא לפניו ולעול' למדרשי' לפניו עדיף טפי ובפ"ק דיומא גבי ואת רסן בין נינוה וכו' קאמ' תלמודא היא העיר הגדולה איני יודע אם נינוה העיר הגדולה או רסן העיר הגדולה כשהו' אומר ונינוה היתה עיר גדולה הוי אומר נינוה היא העיר הגדולה וכתבו התוספות שם ותימה לי אמאי לא קאמר נמי אם כלח היא העיר הגדולה כיון דמספקא ליה ברסן ונינוה שלפני פניו אם העיר הגדולה עלייהו קאי כל שכן דאיכ' לספוקי בכלח דמינה קא סליק וי"ל אדרבה משום דמינה קא סליק אם איתא דעלה קאי לא הוה ליה למימר היא העיר הגדולה אלא העיר הגדולה משמע דלעולם יותר יש לפרש דקאי אלפניו מלפני פניו ואם תמצי לומר דקאי אלפני פניו כל שכן דקאי אמאי דסליק מינה ואף על גב דמשמע בגמרא דאי לאו דאשכחן קרא דהעיר הגדולה הוה מספקא לן אי העיר הגדולה קאי ארסן או אנינוה ואף על גב דרסן לפני פניו ונינוה לפניו יותר לפי מה שתרצו התוספו' אין הכרח כלל דכיון דכת' היא העיר דמשמע מניה דלאו אדסליק מניה קאי ונאדינן מניה מהשתא כך לי רסן כמו נינוה דאדרבה מדכתיב היא משמע דקאי יותר אלפני פניו ואין לדקדק מדברי התוספות בקושייתם שעדין לא דקדקו מלת היא שלא הק' אלא אמאי לא מספקא ליה בכלח דלפניו דסליק מינה אבל לא הוקשה להם אפילו במאי דמספקא ליה לתלמוד' אי ארסן אי אנינוה היכי מספק' ליה כלל ברסן כיון דנינוה קריב טפי דכיון דתלמודא לא מספקא ליה בכלח אף על גב דסליק מניה ומשמע דלא חייש כלל אדסליק מניה היאך נקשה אמאי מספק' ליה ברסן ועקר הקושיא שכולל הכל אינו אלא אמאי לא מספקא ליה בכלח ואיפשר גם כן שכל שאינו נדרש בלפניו ממש תו לא שני לן בין לפני פניו או לפני דלפני פניו ומכל מקום הנראה ברור מדברי התוס' שלומר דקאי אדסליק מניה עדיף טפי מלפני פניו והוי כל שכן מלפני פניו וכיוצ' בזה מצאנו דקדקו האחרוני' בכתי' הגטין באדם שיש לו כנוי וכותבין כנויו שלא יכתבו פ' בן פ' המכונה כך דאם כן הוה משמע שאותו הכנוי קאי על שם אביו הקרו' אליו ולא על שם המגרש עצמו אלא סדרו שיכתבו פלוני המכונה כך בן פלוני גם הרשב"א ז"ל בתשובה על שאלה ששאלוהו בשני יוסף בן שמעון שיצא שטר על אחד מהם וכתוב בו יוסף בן שמעון נר"ו שהוא סימני דחיי ואביו של יוסף בן שמעון אחד (לא) היה כבר מת בזמן שנכת' השטר השיב הרב ז"ל דהוי סימן כי היכי דאי כתבו יוסף הכהן בן שמעון הוי סימן והנה הרב ז"ל מפרש בפשיטות דנר"ו קאי אשמעון הקרוב אליו ולא הסתפק לומ' דקאי איוסף דלפני פניו שהיה בחיים ודאי ולא הוי סימן והיינו כדכתבינן דלעולם יש לפרש יותר אדסליק מניה ואין לומר דבאותו שטר מלבד הנר"ו שהרב ז"ל דן עליו דהוי סימן היה כתוב נ"ר אחר איוסף ומשום הכי לא מספקא ליה לרב ז"ל דההוא נ"ר קאי אשמעון וכן נרא' מדקדוק הלשון אשר נכתבה התשובה הנז' בספר בית יוסף סימן מ"ט וזה לשונו ושם כתב הרשב"א שנשאל על שני יוסף בן שמעון הדרים בעיר אחת ויצא שטר חוב על יוסף בן שמעון ואביו של אחד מהם כבר מת בשעת הלואה וכתוב בשטר אני יוסף בן שמעון נ"ר לויתי מפ' מנה והשיב שכל שהו' כותב כן יש לחוש שמא הערים לכתוב כן וכו' אבל אם היה כתוב בשטר אמר לנו יוסף בן שמעון נר"ו לויתי מפ' מנה נר' דהוי סימן וכו' והנה אם תשובת הרב היא כך ככתבה וכלשונו הלשון מוכיח מתוכו שלא היה כתוב שם נ"ר על יוסף ואפילו הכי לא מספקא ליה לרב דקאי עליה כלל וראיתי שמהרי"ק ז"ל כתב על התשובה הזאת ולי נראה דלא הוי סימן דהא איפשר דנ"ר לא קאי אלא ליוסף לא לאביו ואיני רואה מקום לדבריו ז"ל מכח כל מה שכתבתי אם לא שנאמר דס"ל לרב ז"ל דנהי דפש' דלישנא הוי תמיד דמשמע טפי למאי דסליק מניה כדכתבי' מכל מקום אינו מוכרח כל כך להוציא ממון מיד המוחזק מכח זה ומכל מקום נרא' מדברי הרב ז"ל שראה התשובה במקומה שלא היה כתוב שם נ"ר אחר איוסף ואף על פי כן לא חש הרשב"א ז"ל לומ' דקאי איוסף ואנו אין לנו אלא דברי הרשב"א ז"ל ונמצא הכלל העולה דלשון עד שטח הבתים ע"כ קאי אתשמישים הנלוים שבהם נכלל החצר ואף דחצר בכלל הגדלת הגבול עד שטח הבתים ועד שטח הבתים דקאמר לגבי חצר מתפרש עד גובה שטח הבתים אלא שראיתי לשון אחר שכ' אח"כ בשטר שכ' בו ולא השארתי לעצמי בכל הקניה שקניתי מהאפוטרו' הנז' רק העליות עליות והבית הקטן אשר בסוף הסולם והסולם לא עוד וכל השאר הקניתי והעברתי לה"ר מש' הנז' והרי הלשון הזה נעש' כלל מוסף על הפר' וכלל בו כל מה שקנ' מהאפוט' הנז' ולא הוציא מן הכלל אלא העליו' עליות וכל השאר נכלל במכר וכיון שהחצר וכל האויר אשר ממעל מתהום ארעא ועד רום רקיעא הכל היה בכלל הקניה אשר קנה מהאפוט' אם כן הרי הוא בכלל המכר אשר מכר ואין נראה כלל לומר דמכל הקניה שקניתי מהאפוטרופוס לא קאי אלא בכל מה שהוא עד גבול שטח הבתים דבאותו גבול לא השאיר כלום מכל הקניה שבו אבל מכל מקום מה שהוא ממעל אותו הגבול כבר הוציא אותו מן הכלל כיון דסת' קאמר מכלל הקניה ואף על גב דמהרי"ק ז"ל בשרש י' דאפילו היכא שכתוב לשון כל אין כוללים בו אלא דברים דשייכים באותו ענין מכל מקום נראה שאין לפרש כן שאם כן לא היה צריך להוציא העליות עליות מן הכלל דהא לא קאי אלא בגבול שעד שטח הבתים אלא נראה ודאי דאכל הקניה שקנה מהאפוטרופוס קאי ואפילו הכי לא הוציא מן הכלל אלא העליות עליות ולא עוד ומעתה אפילו אם תמצא לומר שמה שכתב לעיל עד שטח הבתי' קאי אתשמישים הנלוים גם כן שבהם נכלל החצר כדכתיב' לעיל מכל מקום לשון זה שכתב אחר כך עקר דתפוס לשון אחרון כ"ש שאחר שהלשון הזה מוכיח שמכר לו כל אויר החצר כמו שהיה קנוי לו מהאפוט' יש לנו לישב שלא יהיו לשונות השטר סותרים ויש לנו לומר דעד שטח הבתים לא קאי אתשמישים אלא אבתים הבנויים ואף על גב דלשון תשמישים סמוך יותר מכל מקום כיון שהבתים נזכרו בפירוש בלשון עקר והחצר טפל לגבי הבתים ולא נזכר אלא בלשון התשמישים הנלוים אל הבתים יש לומר דעד שטח הבתים לא קאי אלא אעקר הבתים כיון שהם עקר ועמו טפלים השאר תשמישים ועוד דעקרו של לשון זה לא בא למעט שלא זכה לו אלא עד שטח הבתים אבל עקרו בא לרבות ולומר שמכר לו כל מה שהוא נכלל מעומק הארץ עד שטח הבתים וכיון דעקר זה שייך גם בחצר וקאי גם אדסליק מניה אף על גב דעד שטח לא קאי עלה אין לחוש וק"ל כ"ש דאשכחן נמי במקומות הרבה דקא' תלמודא אהייא וכו' דמוקי לה ארישא גם הרואה יראה בתוס' יומא פ"ק בדפוס קושטאנטינה גבי י"ח כהנים שמשו בבית א' שכתב דמאי דקא' קרא יהושע בן יהוצדק הכהן הגדול איהושע קאי דיהוצדק לא הוה כ"ג והביאו ראיה מדכתי' דוד בן ישי מלך ישראל דמלך ישראל קאי לדוד ולא אישי הקרוב אליו ולפי זה צדקו דברי מהרי"ק ז"ל שחלק על הרשב"א ז"ל בההיא דיוסף בן שמעון אם לא שנאמ' מה שאמ' לעיל דההיא דחרשב"א /דהרשב"א/ היה נ"ר אחר כתוב על יוסף ונמצא לפי זה הקונה קנה כל אויר החצר ויכול לבנות בתוך חצרו ולהגביה בנינו יותר מגובה שטח הבתי' ומ"מ לא התבאר מתוך השאלה אם הבנין ההוא מונע אי זה תשמיש מתשמישי בעל העליות שאם יש שם מניעת שום תשמיש וכמו שנראה מצורך השאלה דאם לא כן במאי קמיפלגי ומאי איכפת ליה אין יכול לבנות שם שכן כתוב אחר כך בלשון השטר אמנם כל מי מהמחזיקים שירצו לבנות ולתקן בגבול חזקתו איזה תקונים יכול לעשותם באין מונע כל שלא יבטל וימנע התשמיש הראשון לחברו והיושבים על המשפט המה יביטו יראו אם יש שם מניעת תשמיש וישפוטו הם למראה עיניהם ועל הבנת לשון השטר כתבתי הנראה לע"ד מעפר דל.
 
אליהו ן' חיים:
שו"ת ראנ"ח סימן מא
 
שאלה ראובן נשוי עם אשתו לאה זה שנים רבות והיו מתנהגים זה עם זה כדרך כל הארץ בכל דבריהם ויולידו בנים ובנות כמשפט וכהלכה באהבה ואחוה ויהי היום זה מדת ימים רוח רעה נוצצה בלבה כי מאסה בבעל' ראובן עד מאד לא תוכל לראותו בעיניה ולא להדבק בו לאותו דבר כלל ועיקר כי אומרת בפיה ובשפתיה בפני הכל אילו יבא לי ישמעאל אחד או יון הייתי מזדקק עמהם לאותו דבר בכל דבר דבוק וקרוב בשר ובמשכב ועם בעלי ראובן לא אשכב ולא אדבק עמו כלל ועיקר כי מאסתיו וכל כמה שמרבים לדבר עמה דברים המיושבים על הלב דברים נכונים להחזיר' למוטב ולהסיר מלבה המחשבה הרעה ההיא וכל מה שראובן בעלה לא זז מחבבה בכל מיני חבובין היא מתרחקת ממנו ואינו רוצה לראותו בפניה ולא לשרת אותו בדברים המצטרכים: וכל כמה שגוערים בה מיני גערות עוד תוסיף לענות בו סרה במאיסת בעלה ראובן הנז' וגם קופצת ונשבע שבועות חמורו' שיש זמן רב כי לא הביטה בפניו כל כך מאסה בו שלא תוכל לתת עדות על דמות פניו מה דמות תערכון לו כל כך יצא מלבה: וגם היא מדברת נגד כבודו והודו תמיד קורא אותו זקן אשמאי וכך וכך בזקנך ובפניך ודברים כהנה וכהנה רבות עמה לא נתנו ליכתב: וראובן להיותו איש נכבד ולאהבת כבוד הבנים בניו אשר לו ממנה סובל הרעה הזאת כמה שנים באומרו אולי יש תקוה והיא תוחלת ממושכה מחלת לב שהיא מתחזק' תמיד בסכלותה כפלי כפלים מבתחלה עד שהוכרח ראובן לישא אשה אחרת עליה להיות אבדה תקות של לאה הנז'. יורנו מורנו ורבינו מה יהיה משפט המעשה הרע הזה האם יוכל ראובן לישא אשה אחרת: וגם יצא דינה מלפני האדון בעניני כתובתה ומזונותיה וכל שאר עניניה להאיר עינינו על הדבר הזה על התורה ועל הדין ושכר האדון ישלם המשלם שכר טוב ליראיו יתברך ויתעלה בזה ובבא אוי"ר.
 
תשובה חלוקי דעות הפוסקי' בדיני מורדת ובדיני מאיס עלי רבו כמו רבו ואש' זו כפי דברי השואל באה בטענת מאיס עלי אלא שאינה נותנ' אמתלאה לדברי' ואם היינו באים לדקדק בדינה כדי להעמידה על דין אומרת מאיס עלי ולא על דין מורדת היה צריך לדקדק אם נותנת אמתלאה לדבריה אם לאו ולהחרים על מי שהשיאה עצה לומר כך כדכתב מהר"ם ז"ל אבל להיות שיש מן הפוסקים משנים דין האומרת מאיס עלי לדין המורדת לענין הממון ובעניני ממון הכל הולך אחר המעמיד ממון בחזקתו אין צורך להאריך בדברים. וכלל הדין בענין זה שאם אחר שהתרו בה על ידי בית דין והשהו אותה עדיין עומדת במרדה אם בא להוציאה אין לה עליו לא כתובה ולא תוספת ולא חיוב מה שהכניסה לו וקבל עליו אחריותם וכל נכסיה הקיימים אם תפסה אות' אין מוציאין מידה אבל מה שלא תפסה אין מוציאין מהבעל כמו שכתב הרשב"א אעפ"י שהרמב"ם חלוק עליו והר"ן בתשובה צדד להקל הרבה בדין אומרת מאיס עלי אלא שלענין מעשה כתב שהוא מבטל דעתו לגבי דעת הרא"ה ובין כך ובין כך אם יש לה נכסי מלוג הם שלה ואי' הבעל נוטל מהם כלום אפילו לא תפסה אבל מה שעשה לה הבעל הם שלו דאדעתא למישקל ולמיפק לא עשאם לה זהו מה שצריך לדון לענין הממון מפני הכלל הגדול אשר בדין שהמוציא מחבירו עליו הראיה והמוחזק אומר קים לי כפלוני ולענין לישא אשה אחרת עליה אין מקום לדון עליו מדין הגמרא כיון שכפי דין הגמרא אפילו בלא טענה נושא אדם כמה נשי' היכא דאיכא למיקם בספוקיהו אבל כפי הזמנים האלה שאין נושאים שתי נשים אם מפני שנהגו שלא לישא ובמקום שנהגו שלא לישא אינו יכול לישא אשה אחרת דעל דעת המנהג נשאת לו וכמו שכתב הריטב"א ז"ל במסכ' קידושין גבי אתתא לבי תרי לא חזיא והנימוקי במסכת יבמות ואין צריך לומר במקו' שפשט חרם ר"ג ובפרט למה שרגילים בעיר הזאת לכתוב בשטר הכתובה שנשבע שלא ישא אשה אחרת עליה בחייה ושלא יגרשנה בלתי רשות ב"ד.
 
ואיברא שכפי ענין זה שתולין אותו ברשות ב"ד אם האיש רוצה להוציאה והיא אינה רוצה אין ספק שבי"ד נותנים לו רשות לגרשה בעל כרחה ולא יהא זה עומד בלא אשה דכל זמן דאגיד' ביה לא יהבו ליה אחריתי וגם ר"ג לא החרים שלא לגרש בעל כרחה על כיוצ' בזה וכשהוא מגרשה עושין בחיובי הממון כדאמרינן אבל אם הוא אינו רוצה לגרשה אלא שרוצה ליקח אשה אחרת בזה יש לדון אם יכול לישא אשה אחרת עליה ואפילו הב"ד נותנים לו רשות שאפשר שדבר זה לא תלו ברשות ב"ד ובלתי רשות ב"ד הכתוב בשטר לא קאי אלא אשלא יגרשנה הקרוב אליו שהגירושין בעל כרחה או ברשות בית דין אבל לישא אשה אחרת אסור עליו בכל ענין.
 
ואיברא שמצד הלשון אין הכרח דמקרא נדרש לפניו ולפני פניו ובחגיגה מיבעיא ליה אקרא דויזבחו זבחים ליי' פרים אי פרים קאי אשלמים או אזבחים וגם מי שאמר הריני נזיר ועלי לגלח וענה חבירו ואמר ואני פשיט בגמר' דואני קאי אהריני נזיר באופן שמצד הלשון אין הכרע ואם באנו לדון מכח הסברא שנאמר דכשאין גרושין בעל כרחה אם אינה רוצה בגירושין והוא צריך לו והיא ממאנת להתגרש ורואין ב"ד שהוא צריך לאשה אחרת מפני שהיא אינה נוהגת באישות עמו או שאינה ראויה לבנים ואין לו בנים או כל כיוצא בזה וכל זמן דאגידא ביה לא יהבו ליה אחריתי דין הוא שהאומדנא תלוי ברשות בית דין אם היא נוהגת עמו באישות והיא בת בנים או יש לו בנים ואינה אסורה עליו מה צורך לנשואי אחרת ואם יש בה אחת מכל המדות האלה יגרשנה: ואם מפני שהכתובה מרובה ואין לו לפרוע יעשנו חוב עליו כל שכן כשאינו רוצה לתת לה כתובה כנדון שלנו כ"ש כשהיא מסכמת להתגרש מרצונה שאין צורך להתר נשואי אשה אחרת ברשות ב"ד גם בזה אין הכרע דפעמי' יש שאין רואין ב"ד שראוי לגרש' ולהפסיד' שאר כסות ועונה והוא צריך לאשה אחרת והיא אינה נותנת לו רשות ותלו הדבר ברשות ב"ד אי נמי שתלו נשואי אשה אחרת ברשות בית דין לא לאפוקי רשות אשתו שלא תועיל רשותה לבד שלא יהא כל אחד מקניט את אשתו עד שתתן לו רשות ועוד כמה טעמים דשייכי בענין לתלות הדבר ברשות ב"ד הילכך יש לומר כדאמר רשות בית [דין] אתרוייהו קאי והכל תלוי ברשות בית דין וסוגיא דעלמא הכי הוא שהכל תלוי ברשות ב"ד וכן יש לדקדק מתוך דברי הרא"ם ז"ל בתשובה ומעתה אם נראה לב"ד לקונסה בזה ושלא תהא כל אחת נותנת עיניה באחר ועושה כך ומביאה את בעלה לידי מדה זו לגרשה כדי שישא אשה אחרת הכל לפי מראה עיני הב"ד בית דין נותני' לו רשות לישא אשה על אשתו יכול לישאנה בין מן הדין בין מצד השבועה שלא תלה שבועתו אלא ברשות ב"ד כדכתיבנא ומכל מקו' צריך שיהיה הב"ד היותר מפור' שבעיר לא כל ב"ד של שלש' כדכתב הרא"ם ז"ל בתשו' בענין א' שטעה בב"ד.
שו"ת ראנ"ח סימן מב
 
שאלה ראובן היה מזלזל בכבוד רחל אשתו ומכה אותה על לא חמס בכפיה עד אשר באה לקבול עליו לפני דייני קהלתו פעמים שלש ובפעם האחרונה גזרו על ראובן בגזרת נח"ש שלא ירים עוד את ידו על רחל אשתו ושתהיה נאמנת לומר אם הכה אותה אחר הדברים האלה קמה רחל בהחבא וברחה מבית ראובן בעלה באמרה שעבר על החרם ושנלאתה נשא והוליכה עמה נדוניתה וכמה דברים אחרים ובין כך ובין כך עברו ביניהם דברי ריבות עד אשר נחה שקטה הסכמתם ובררו להם שני ברורים לראות עניני הפרשותיהם וריבותיהם ועל פיהם יהיה כל ריב ואחרי דבריהם לא ישנו ורחל הנזכרת עשתה מורשה לאביה והברורים הנז' שניהם גם יחד הסכימו לדעת א' ופסקו שכל זמן שיתרצו הצדדים להפרד איש מעל אחיו שיחזור אבי רחל המורשה שלה כל הנכסים שלקחה רחל הנז' מבית ראובן בעלה ואז יהיה מחוייב ראובן לפרוע לרחל אשתו כתובת' וכדי שיהיה בטוח אבי רחל שאחרי לקיח' ראו' הנכסי' מידי לא יבעט בגזרת הברורים לקחו מיד ראובן חמשה אבנים יקרות הברורים הנז' והפקידום ביד שליש עד אשר יקיים מאמרם כאשר נר' בגזרת הברורים וכאשר רצו הברורים הנז' להוציא גזרתם אל הפועל נתגלגל הדבר באופן שלא רצתה רחל להחזיר הנכסים הנז' ובזמן הנז' מסר ראובן מודעא ארוכה מארץ מדה ורחבה מני ים כאשר יראה מעכ"ת בטופס המודעא אחר הדברים האלה בררו עוד ב' ברורים ובאו לפניהם לדין המה והברורים הראשונים והברורים השניים הסכימו לדעת הראשונים ככל מה שגזרו ואבי רחל נתעצם לאמר שיבאו ויקחו הנכסים מן המקום אשר היו שמה יען שהיה מפחד אם יביאם העירה שיחטפם מידו ועל זה הברור אשר מצד ראובן קפץ ונשבע שהוא יתן מצדו משכון כדי שיהיה בטוח אבי רחל ושיביא הנכסים וימסרם ביד ראובן וכן נעשה שהברור הפקיד משכון כנז' ואבי רחל הביא מה שלקחה בתו מבית בעלה אחרי אשר השביעו את האשה בשבועת האלה שלא הסתירה ולא העלימה אפי' שוה פרוטה וגם את אחיה ואת אמה ולקח ראובן כל נכסיו וממונו והוליכם לביתו ונתרצה לגרש ומסדרי הגט כוונו לסלק טענת האונסים וגזרו על הברורים הראשונים שילכו שניהם גם יחד אל בית השליש הראשון אשר הופקד אתו הה' אבנים היקרות ושיקחום מידו ויתנו אותם ביד האיש אשר הוברר מצד ראובן ואז יחזיר אותם ברצון ראובן לבטחון הסך אשר גזרו על ראובן הנז' הברורים הנז' וכן נעשה גם הביאו את השליש אשר הופקד אתו המשכון השני ואמר בפני שני הצדדים כי כבר המשכון ההוא לא היה מופקד אתו בעד שני הצדדים כי כבר הרשוהו להחזירו לברור אשר הפקידו ומידו יבקשנו כל זמן שירצה ואחר עבור ד' ימים נתרצו שני הצדדים וגרש ראובן את האשה ושאלו את פיו ואמר שהיה ברצון גמור ובטל המודעות ומודעי דמודעי כו' ובטל הדברים אשר דבר כנגד הגט כדעת הרמב"ם ופסל עדי המודעא כדעת הרשב"א והעיד על עצמו שלא מסר מודעא כו' עתה יורנו המורה לצדקה אם נסתלקו האונסים במה שתקנו מסדרי הגט ואם תמצי לומר שנסתלקו האונסים אם תועיל המודעא יען היותה גלוי מלתא או אם היא בטלה בבטול המודעו' כאמור אף לפי החולקים על הרמב"ם והרשב"א אחר שנסתלק האונס ואם תמצי לומר שלא נסתלקו האונסים במה שתקנו מסדרי הגט. יורנו מורינו אם נפסלה האשה הזאת לכהונה אחר שבטלו המודעא כפי דעת הרמב"ם והרשב"א והמ"מ ואת"ל שנפסלה לכהונה וראובן כהן יורנו מורנו אם יכפו אותו להוציא אחר שנאסרה עליו ושכרו כפול מן השמים:
 
וזה מעשה טופס המודעא. בפנינו החתומים למטה בא היקר כר' אהרן הכהן יצ"ו בכ"ר חיים נ"ע ואמר לנו הוו עלי עדים על מה שאתם יודעים את אשר עשה לי חמי היקר כר' יעקב קטלני יצ"ו שהריק את ביתי ולקח את כל נכסי וממון הסוחרים אשר היו בארגזי וגם מה שעשתה לי אשתי מ' רחמה שיצאה גם היא מביתי וברחה והלכה לה לבית אביה ביום תשע' באב בהיותי מתפלל בבית הכנסת ועתה הם שואלים ממני שעל כל פנים שאגרש את אשתי הראשונה ושאניח ואעזבה את בני בכורי אשר לי ממנה ולא אראנו: זאת ועוד כי הם מאיימים ומפחידים אותי שימסרוני ליד האומות על ידי הגברת תמ"ה שיש לה יד ושם עם המלך יר"ה ועם שרי המלכו' ועל כן אני מוכר' להודו' להם כדי להצי' את ממוני ונכסי וממון הסוחרי' אשר לקחו מביתי אש' לא כדת לכן קוד' גמר הענין אני מודיע לכם שמחמ' האונס אשר הוא מגזים ומאיים ומפחד אותי עם האומות וכדי להציל ממון הסוחרים אשר בידם ואת כל ממוני ונכסי כמו שאתם יודעי' ומכירי' אני מוכרח להסכי' עמהם ולגרש את אשתי ואתם עדי יודעי' שאינו ברצוני כלל ועקר אלא אדרבה בעל כרחי ושלא מדעתי: ומעתה ומעכשיו הנני מוסר מודעא ומבטל את הגט ההוא אשר לדעתם אני מגרש בו את אשתי רחמה והרי הוא כחרס הנשבר וכדבר שאין בו ממש כי הכל אנכי מודה ועושה מחמת הפחד והגיזום הנז' ולעולם היא אינה מגורשת ממני כלל ועיקר ואף שאעיד על עצמי שלא מסרתי מודעא או שמסרתיה והרי אני מבטל אות' אין הבטול ההוא כלום ואף שאבטל כל מיני מודעי ומודעי דמודעי עד סוף כל המודעות הכל יהיה נחשב כחרס הנשבר וכדבר שאין בו ממש כי הכל אנכי עושה ומודה מחמת הפחד והגזום וכו' ומחמת ממוני ונכסי שלקחו מאיתי והריני אנוס גמור וכל הדברים והבטולי' שאמסור על בטול מודעא זו כלם יהיו בטלים ומודעא זו קיימת לעולם ותהיה בלי בטול כלל ואף שאפסול על עצמי כל עדי מודעא דעו כי הפסול ההוא הוא שלא מדעתי והכל הוא באונס והגט ההו' אינו גט ועדי מודעא זו לעולם בכשרותם עומדים ואף שאשבע שבועה על דעת רבים מפורשים בקיום הגט ושלא מסרתי מודעא דעו כי הכל הוא בהכרח ואונס גמור ולא מלבי ודעתי ורצוני והכל יהיה בטל זולת מודע' זו תשאר קיימת ולא יהיה לה בטול עולמית עד שאוציאנה ואקרענה קרע ב"ד ועוד אני נשבע לקיים כל זה שבועה חמור' בתור' לדעת המב"ה ועל דהנ"ב ועל דעת כל חכמי ישראל אשר בכל נפוצו' הגולה בלי ערמה ובלי תחבול' כלל לקיים מודעא זו ושלא אבטל אותה ושלא לתת גט לגרש את אשתי מ' רחמה בו כדי שתהיה מגורש' ומותרת לכל אדם ואסורה לי לפי שאני כהן בשום אופן בעול' כלל עד שיתנו לי את כל נכסי וממוני בשלימות כמו שלקחוהו מביתי בלי שום מגרעת וגם כל מה שיקחו ממני מסך כתוב' ונדוני' והמתנות וכיוצא וגם החמשה דיאמנטיש שמסר הנבון ונעלה כה"ר יוסף הלוי יצ"ו ביד דון שלמה ן' יעיש יצ"ו על בטחון שטר כתובת אשתי בחברת הישיש כה"ר אברהם ן' וינישטי בשלימות אם יגיעו בידי בלי שום אונס כלל אז אעמוד עמהם בדין תורה לפני החכם השלם מורנו נר"ו וכל מה שיגזור החכם נר"ו על פי התורה בין מענין סכי כתובתה שאתן לה לפי שהיא מורדת בפרהסייא הכל אתן לה אם היא תרצה שאגרשנה ובתנאי שתתן לי את בני ואני אפרנסהו ואכלכלהו בכל מה שיצטרך ואשים עיני עליו כי בני בכורי הוא שאהבה נפשי וכל זמן שלא תקיים התנאים האלה שבועתי במקומה עומדת ואין לה בטול לעולם ואפי' שאוציא מפי שאנכי מבטלה אין רצוני מעתה לבטלה כי כל מה שיעשו לי עד שאבטל שום א' מהתנאים הנז' הוא שלא ברצוני ומחמת האונס וההפצר אשר יפצרו בי אני מודה להם: אמנם אינו מדעתי ורצוני כלל באופן שלא יהיה הגט ההוא גט כלל והיא אשתי כבראשונה ואנו העדים חותמי מטה הכרנו באונסו וידענו כי כל דבריו האמת וכמו שהוא נודע גם כן לכל העולם ולכן כתבנו וחתמנו פה ביום ד' ח' לאלול השמ"ח בקושטנדי' והכל שריר וקיים:
 
תשובה גם אני אבחר בתשובתי דרך השואל ובסדר שאלותיו אשיב אחת לאח' בעזרת האל:
 
א' שאל השואל אם נסתלקו האונסים במה שתקנו מסדרי הגט. אשיב ואומר כי לע"ד לא נשאר שום אונס בנדון זה בשעת כתיבת הגט ומסירתו כי הנה המוסר מודעא זו הזכיר ג' מיני אונסים במודעתו אשר בסבתם מסר מודעא זו: הא' הוא אונס האיום והגזום שהיו מאיימים ומגזמים עליו שימסרוהו ביד האומות ע"י הגברת תמ"ה שיש לה יד ושם עם המלך יר"ה ועם שרי המלכו' האונס הב' שהזכיר במודעא הוא אונס הנכסים שלקחה אשתו וחמיו מביתו ואין מציל מידם. האונס הג' הנז' במודע' הוא אונס הה' אבנים יקרות שמסר הוא בעצמו ביד שליש אם ימאן במאמר הברורים:
 
והנה האונס הא' שהו' האיום והגזום אין שמו אונס כאשר כת' מהרי"ק ז"ל בשרש קפ"ו הטוען שנתן לחברו מפני שגזמו להביאו בערכאות של גוים אין בטענתו ממש ולא מקרי אונס משום דעביד אניש דגזים ולא עביד כדאמרינן בכל דוכתא וכתב שם שאף על פי שר"ח כתב שמכיון שהפחידו בדבר שבידו לעשות אע"ג דלא עביד כתבינן מודעא הר"ם וראבי"ה חלוקים עליו ועוד האריך שם ע"ש:
 
ויראה לע"ד דאף ר"ח יודה בנ"ד דע"כ לא קאמר ר"ח אלא משום דבידו לעשות אבל במקום שאין בידו לעשות כגון בנדון דידן שהוא מגזים למוסרו ביד האומות על ידי אחרים שזה אינו בידו לעשות לא אמר דשמא לא ירצו אחרים לעשות עבירה כ"ש שאמר שהמסירה תהיה על ידי הגברת תמ"ה שלא נחשדה בכך וחס לה מלהטפל בכך שאין זה דרכה ולא כך היא בשכנותיה ויודעי שמה להחזיק ביד העוברים על דת יהודית להעמיד דיניהם בערכאות של גוים אדרבה זה דרכה לחזק ידי תופסי התורה והמחזיקים בבריתה באופן שאין זה אונס: ועוד נוסיף לחזק הבטול בטענות אחרות: האונס הב' שהוא אונס נכסי' שלקחו מביתו הא ודאי גם כן נסתלק שהרי כתוב בשאלה שהביא אבי רחל מה שלקחה בתו מבית בעלה אחרי אשר השביעו את רחל בשבועת האלה שלא הסתירה ולא העלימה דבר אפילו שוה פרוטה וגם את אחיה ואת אמה ואחרי כן הלכו לגרש את האשה נמצא שבעת הגירושין כבר נסתלק אונס הנכסי' שלקחה האשה מבית בעלה וחזרו לידו: והאונס הג' של הה' אבנים יקרות שהיו ביד שליש כבר הוציא אבי רחל מעשה ב"ד שקבלו עדות של החכם הנעלה כה"ר יוסף הלוי שהעיד שהוא ורבי אברהם ן' וינישטי יצ"ו חזרו ונטלו הה' אבני' יקרות מיד השליש שהפקידום בידו על עסק הריב שהיה בין איש לאשתו וחזרו והפקידום ביד שליש הנז' לפרעון כתובת האשה. והא ודאי שאם יקובל גם כן עדות ה"ר אברה' ן' וינישטי שיעיד גם הוא כדברי ה"ר יוסף הנז' שנסתלק אונס הה' אבנים יקרות מאחר שלא נשארו ביד השליש רק לפרעון הכתובה אין כאן אונס שפרעון הכתובה פריעת חוב הוא לכשיגרש ברצונו שכן כתוב בשאלה שמעולם לא פסקו הברורים שיגרש ראובן על כל פנים רק כך כתוב ופסקו שכל זמן שיתרצו הצדדים להפרד איש מעל אחיו מחוייב אבי רחל המורשה שלה להחזיר כל הנכסים שלקחה רחל הנז' מבית בעלה ואז יהיה מחוייב ראובן הנז' לפרוע לרחל אשתו כתובתה באופן שאין כאן אונס והנה כפי מה שכתבנו נסתלקו כל הג' אונסים.
 
עוד שאל ז"ל ואם תמצי לומר שנסתלקו האונסים אם הועיל המודעא יען היותה גלוי מלתא בעלמא אם היא בטלה בביטול המודעות כאמור אף לפי החולקים על הרמב"ם והרשב"א אחר שנסתלק האונס ע"כ נראה לעניות דעתי שזה פשוט שאף על פי שנסתלק האונס חומר המודעא במקומה עומדת וצריך בטול למר כדאית ליה ולמר כדאית ליה דלא עדיף להתיר משאם לא היה אונס כלל או שאינו אמת מה שאמר שהיה שם אונס ונמצא שקר שכתבו כל הפוסקים פה אחד שכיון שמסר מודעא אינו גט ואחר זה כתב כל אחד סברתו בבטול מודעי ע"ש הן אמת שיש חלוק לענין פסול הכהונה שכיון שבטל המודעא לדעת הרמב"ם והרשב"א וגם האונס נסתלק הרי הגט כשר לדעת המכשירין ודאי שהוא פסול לכהונה ולכל הפחות הוי ספק וזה פשוט.
 
עוד כתב השואל ז"ל ואם תמצי לומר שלא נסתלקו האונסים במה שתקנו מסדרי הגט יורנו מורנו אם נפסל' האשה הזאת לכהונה וכו' ולכאורה היה נראה לומר שאם לא נסתלקו האונסים מאי אהני ליה בטול המודעא כדי שיהיה פוסל לכהונה כיון שלא נסתלק האונס אין כאן גט כלל אפילו לפסול לכהונה וכן היה נראה לכאורה להסתייע מדברי הרשב"א בתשובה הביאה בית יוסף בסימן קל"ד בא"ה ז"ל שאלת ראובן בעל לאה וקרוביה היו בהסכמה שיגרש ראובן את לאה אשתו ונאותו זה לזה בקנס אלף דינרין ושיגרש לזמן קבוע ואחר נתחרט ראובן ומיאן בדבר והללו מתרין בו מצד הקנס עד שהלך לגזבר להתפשר עמו ולא קבל ומחמת יראה זו גרש ראובן זה אלא שלא היה בקי למסור מודעא אם נדון גט זה כגט מעושה. תשובה נראה לי שגט זה מעושה ופסול כל שיודעים באונסו אף על פי שלא מסר מודעא שאין מסירת מודעא אלא היכא דשקיל זוזי דסתמא דמלתא אגב אונסא דזוזי גמר ומקני כל שלא מסר מודעא אבל תליוה ויהיב לאו כלום הוא ואינו צריך מודעא כל דידעי באונסי' ותליוה וגרש אינן גרושין דהא ליכא זוזי. ועוד האריך שם ע"ש כנראה מתוך דברים אלה דכל דידע' באונסי' אינה המודעא מעלה ולא מורדת אפילו לא מסרה ומה לי לא מסרה כלל או מסרה ובטלה היינו הך: אך אמנם אחר העיון נמצא דאיפכא מסתברא ומיהא דאמר רב נחמן בסוף פרק המגרש ז"ל אמר רב נחמן אמר שמואל גט מעושה דישראל כדין כשר שלא כדין פסול ופוסל ובגויים כדין פסול ופוסל שלא כדין אפילו ריח הגט אין בו ופרש"י פסול להתירה לינשא ופוסל מן הכהונה משום ריח הגט וכתב על זה ב"י ז"ל שלא כדין בישראל דאמרינן פסול היינו כשאמר רוצה אני וגם שבטל המודע' או לא מסרה דאי מסרה ולא בטל אפילו כדין אינו גט כלל כמו שכתבתי בסמוך וכן בגוים למ"ד פסול מדרבנן כמו שיתבאר בסמוך היינו נמי כשאמר רוצה אני וגם בטל המודע' או לא מסרה דאי מסרה ולא בטל גט בטל הוא אפילו בישראל עכ"ל ומי לנו גדול באונסי מגט מעושה בישראל שלא כדין ומכל מקום פסקו הכל כרב נחמן דפסול ופוסל והיינו דוקא כשאמר רוצה אני וגם שבטל המודעא או לא מסרה דלא הוי גט בטל אלא אם כן מסר מודעא ולא בטלה דאז אינו גט כלל כאשר פרשתי לעיל בב"י ומינ' אנו למדין לכל אונס שאם מסר מודעא ובטלה דהוי גט פסול ופוסל לכהונה דלא מסתברא כלל לחלק בין גט מעושה בב"ד של ישראל שלא כדין לאונס אחר הבא לו ממה שכנגדו או מחמת ממון כבנ"ד ויש להביא ראיה שאין לחל' מהך תשובה בעצמה של הרשב"א הנ"ל שהרי לא היה שם אונס ב"ד אלא אונס קנס אלף דינרין ומכל מקום דקדק וכתב הרשב"א בתשובתו נ"ל שגט זה מעושה ופסול ולא כתב ובטל הוא כנר' שהוא פסול לכהונה וא"כ בנ"ד נמי אפי' את"ל שלא נסתלקו האונסים במה שתקנו מסדרי הגט נפסל' האשה הזאת לכהונה אחר שבטלו המודעות לדעת הרמב"ם והרשב"א והמ"מ: עוד שאל השואל ואת"ל שנפסלה לכהונה וראובן כהן יורנו רבנו אם יכפו אותו להוציא אחר שנאסרה עליו ע"כ זה פשוט בסוף פרק המדיר אמר שמואל אין מעשי' אלא לפסולות כגון אלמנה לכ"ג גרושה וחלוצה לכהן הדיוט ופסק הטור בסימן קנ"ך /קנ"ד/ מא"ה בזה הלשון כל הנושא בעבירה כגון אלמנה לכ"ג גרושה וחלוצה לכהן הדיוט ממזרת ונתינה לישראל בת ישראל לנתין ולממזר בין באסור דרבנן כגון שניות כופי' אותו בשוטים להוציא ע"כ כך כתב הטור בסימן קנ"ד הנ"ז ובסימן ו' מטור א"ה כתב ז"ל כהן הדיוט אסור מן התור' בגרושה וזונה וחללה ואסור בחלוצה מדרבנן לפיכך אם עבר ונשא ספק חלוצה אין צריך להוציא אבל בגרושה אפי' אינה אלא ספק גרושה צריך להוציא ע"כ ולא כתב בכאן כופין בשוטים כאשר כתב בסימן קנ"ד וזה אינו מן התימה דהתם בסי' קנ"ד קאי בדין אותם שכופין להוצי' שכן התחיל בראש הסי' אלו הם שכופין אותם בשוטים להוציא להכי פירש נמי בהני שהיו מאותם שכופין בשוטים להוציא אבל הכא בסימן ו' לא קאי אלא בנשים האסורות לכהן ולהכי לא נחית למימר אם כופין אותם או במה כופין אותם רק אסורייהו לבד קאמר דקאי בקום והוציא ולהכי לא קאמר אלא צריך להוציא או אין צריך להוציא אבל מה שהוא מן התימה מן הרב בעל ב"י שכתב בסימן ו' הנ"ז על לשון הטור וכו' ז"ל ולקמן בסימן זה אכתוב כיצד כופין אותו להוציא ע"כ וכן עשה שהביא באותו סימן ז"ל כתוב בא"ח כתב רב נטרונאי כהן דנסיב גרושה או א' מן הפסולות ושמיתו יתיה תרי תלת זמניה ולא שבקה ואמ' לא ניחא לי דלהוי כהן משמתי' ליה לעלם עד דפריש מינה ומגרש דאמ' וקדשתו בע"כ ושם כתב בתשובה אחרת לגאון בכמה מיני הרחקות ושם מה שכת' הרמב"ם בפתיחה שלחה בנו אמון על כהן שנשא גרושה והחרים אותם ועשה להם הרחקות יתרות ואילו שכופין אותם בשוטים לא הזכיר שום א' מהם עם היותו מוזכר בדברי שמואל שאמר לשון מעשין שהוא כפיה בשוטים וע"כ לא נחלקו אלא באותם מקומות שלא הוזכר בתלמוד לשון כפיה אלא יוציא לבד אבל במקום שהוזכר לשון עשוי או כפיה לכ"ע הוי בשוטים: ונלענ"ד שאפשר לומר שכל מה שהוזכר בתשובה הנז' הוא במקום שאין ידינו תקיפא /תקיפה/ לכוף בשוטים ולא על ידי גוים שאומרים לו עשה מה שב"ד של ישראל אומרים לך ונפקא מינה לענין מעשה שבכל מקום שאמרו לכפות כופין אותו בשוטים במקום שיד ישראל תקיפא לכפות על ידי גוים שיאמרו לו עשה מה שב"ד של ישראל אומרי' לך ואם א"א יכפו באותם הכפיות הנז' בתשובות הנז' ואחר שכתבתי כל זה חפשתי בדברי הריב"ש ז"ל בתשובה שמ"ח כתב חלוק זה בעצמו על הכהן שגרש את אשתו והחזירה שכתב שם שכופין אותו להוציא וכתב שדרך הכפיה הוא בשוטים מאותה סוגיא דהמדיר וכת' שם ז"ל ואם כן מכין אותו עד שיגרש ויאמר רוצה אני ואפילו ע"י גוים חובטים אותו ואומרים לו עשה מה שישראל אומר' לך ואחר כך כתב וז"ל אמנם אם אין יכולת בידכם להכותו ולכופו בדרך זה וגם לא על ידי גוים עשו לו כפיה אחרת אם לאסרו במאסר צר אם לנדותו ולעשות לו הרדפה. ועתה אחרי אשר כתבתי תשובה על כל הצדדים אשר שאל השואל אשוב אכתוב העולה בדין לענין הלכה ואומר כי לדעת הרמב"ם והרשב"א ומ"מ הגט זה כשר שהרי נסתלקו כל האונסים קודם כתיבת הגט ומסירתו כאשר כתבתי וגם אם יהי' איזה פקפוק בסלוק האונסים הנז' יש טענה אחרת בביטול האונס בהתבטל המודעא ועדיה לדעת הרמב"ם והרשב"א כי אנחנו לא נדע באונס כי אם על פי עדי המודעה וכאשר נתבטלו עדי המודעא או נפסלו לדעת הרשב"א שוב אין לנו עדים על האונס דאנן לא ידעינן באונסיה אי לאו עדי המודעה שכן כתבו התוספות בפרק חזקת הבתים וכן פסק הרא"ש ז"ל בפסקיו דאף על גב דמתנה דידעינן באונסיה אפילו אי לא מסר מודעה לא הויא מתנה מכל מקום לא ידעינן באונסיה אפילו מסר מודעה אם אחר כך בטלה מהני הבטול כיון שלא הכירו באונסו ולהכי נהיגי לכתוב בטול מודעה במתנה ע"כ לשון הרא"ש ואף על פי שיש לפקפק בלשון הרא"ש הנז' שלא כתב כיון שלא הכרנו באונסו אלא כך כתב שלא הכירו באונסו דמשמע דאעידי דמודעה קאי שלא הכירו באנסו ואפשר לפרש דברי הרא"ש דה"ק מהני הבטול כיון שלא הכירו באנסו העדי' ולא כתבו במודעה דהכרנו באונסו להכי מהני הבטול אבל אם כתבו עדי המודעה במודעה והכרנו באונסו מי יאמר לנו דסב' הרא"ש דמהני הנטול /הבטול/ אף למה שאמרו והכרנו באונסו מכל מקום יראה לומ' דמאחר שפסל עדי המודעה לכל מילי פסלינהו אף למה שאמרו והכרנו באנסו ואנן לא ידעי' באונסיה אלא על פי עדי המודעא א"כ כבר נסתלק האונס והוא דליכא הכא מי שיודע באנסו כאשר כתבנו: נמצא שלכל הצדדים אין כאן אונס וגם המודעה נתבטלה לדעת הרמב"ם והרשב"א ז"ל ואין כאן לא אונס ולא מודעא ולדעתם הרי זה גט כשר והאשה הזאת מותרת לכל אדם ופסולה לכהונה ואינ' יכולה לחזור עם בעלה הנז' מפני שהוא כהן כל זה הוא לדעת הרמב"ם והרשב"א ז"ל אמנם לדעת החולקים עליהם בענין הבטול אף על פי שנסתלקו האונסים המודעה קיימת ולא הותרה האשה לינשא בגט זה אבל מכל מקום נפסלה לחזו' עם בעל' כהן מפני שלדעת הרמב"ם והרשב"א נתבטלה המודעה והגט גט ולדעתם יש להתיר האשה הזאת כאשר יכולים לכוף את האיש לגרש את האשה הזאת בגט כשר מאחר שנאסרה עליו משום גרושה והכפיה תהיה בא' מן הדרכים הנ"ל כל זה כתבתי לרווחא דמלת' לחולקים על הרמב"ם והרשב"א האמנם בחפשי אחר החולקים עליהם אבקשם ולא אמצאם ובפרט על דברי הרמב"ם לא אמצא שום חולק שהרי הרא"ש לא חלק עליו אלא להקל מפני שהרמב"ם הצריך לומר שכל דברים שמסרת שגורמים כשיתקיימו אותם הדברים לבטל גט זה הרי הם בטלים והוא אומר כן והרא"ש כתב שאין צ"ל רק שהוא מבטל כל מודעא ומודעה דמודעי עד סוף וכו': והר"ן לא מצינו שחלק עליו אדרבא מצינו שכתב ב"י /אה"ע/ בסימן קל"ד ז"ל וגם הר"ן כ' שבמה שהזכי' הרמב"ם נר' שהוא מספיק לכל מודעו' שמסר וכן הריב"ש ז"ל שהוא גדול שבאחרונים כתב בתשובה בסימן תפ"ב על דברי הרמב"ם שהם אמת ונכון ואחר כך כתב דברי הרשב"א ואחר כך כתב ובנדון זה כבר פסל כל עדים שיעידו על מסירת מודעה ואם כן המודעה בטלה אם לא היתה בלשון כולל ואף אם הבטול לא היה בלשון כולל ואם המודעה היתה בלשון כולל אם הבטול היה בלשון כולל המודעה בטלה ג"כ דהחליצה קיימת וכשרה וכל שכן שפסל עדים שאין כאן בית מיחוש לדברי הכל. אמנם אם המודעה היתה בלשון כולל שמסר מודעה על כל בטול והבטול אינה במאמר כולל שיכנס בכללו בטול כל מה שאמר קודם אז המודעה קיימת וכו' ע"ש נמצא שהריב"ש שהוא אחרון קיים דברי הרמב"ם ונתן כלל בדבר שכל מקום שהבטול כולל כל מה שקדם במודעה נתבטלה המודעה דאמר שאין בה בית מיחוש לדברי הכל ואם כן למה נחוש יותר להחמיר. כלל העולה שגט זה כשר והאשה מותרת לינשא ופסולה לחזור עם בעלה כהן כך נראה לעניות דעתי אם יסכימו בעלי הוראה:
 
עם היות כי לעת כזאת לא אוכל דבר בדרוש הזה כאשר עם לבבי מכל מקום להפצרת השואל לא אחשוך פי לחוות דעי וריש מלין אומר להודיע גמר דעתי כי כל שלא היה אונס בנתינת הגט אין לבטל אותו מצד המודעה שמסר אף על גב דגטא גלוי מלתא בעלמא הוא ובמסירת מודעה בעלמא הוא בטל אף אם אין האונס נכר או אפי' אין שם אונס כלל כפי חלופי פירושי המפרשים מכל מקום כיון שבעת נתינת הגט בטל כל המודעות ופסל כל עדי מודעא ויצא ידי חובת סדור הרמב"ם והרשב"א ז"ל לא נשאר עוד מקום לחוש למודעתו וכבר נהגו לעולם לסמוך על זה לצאת ידי חובת כל מודעות שבעולם אבל מכל מקום כל שהיה אונס נכר בדבר אין בטול המודעות ולא פסול העדים מועיל וכל העשוי על ידי האונס הרי הוא כאלו לא נעשה וזה מבואר בדברי התוס' פרק חזקת הבתים ובדברי הרב המגיד ובדברי הריב"ש ז"ל והוא מבואר בעצמו ואין לטעו' בדברי הר"ן ז"ל בפרק השולח שכתב שאף על פי שאנו יודעים באונסו מתחלה שהרי אנו כופין אותו להוציא ואיפשר גם כן שמסר מודעא על הגט ועל הבטולין כיון שחזר ובטלן אנו דנין שהתרצה ונראה מדבריו שאפי' היכא שאנו יודעין בפירוש שהוא אנוס כשהוא מבטל מודעתו אנו דנין שהתרצה ואפי' לא היו אונסין אותו היה נותנו ברצון שנראה ודאי דעד כאן לא אמרה הוא ז"ל אלא כשאונסין אותו בדין ולומר שאעפ"י שלעולם אנו רוצין להיות מרוצה בדבר כל דמחיל ליה למודעיה אנו דנין שהוא מתרצה משום דמצוה לשמוע דברי חכמים אבל במי שאונסין אותו שלא כדין אין לנו לומר לעולם שהוא מתרצ' וברצון נפשו נתנו (אח"כ) [אא"כ] הסתלק האונס מעליו אבל כל עוד שיד האונס קימת לא אמרינן כלל שהוא נותנו ברצונו ושלא מתוך האונס ואפי' בטל כל המודעות וזה מבואר מתוך דברי הר"ן עצמם שיש לדקדק בהם שכתב ששם בערכין אף על פי שאנו יודעים באונסו מתחלה שהרי אנו כופין אותו להוציא ואיפשר גם כן שמסר מודעא על הגט ועל הבטולין כיון שחזר ובטלן אנו דנין שנתרצה אף בשאר גטין אף על פי שמסר מודע' ומודעי דמו' אף על פי שאנו מאמינין באונסו דהא אונסא דגיטא ג"מ בעלמא הוא דמ"ל לשקר אפילו הכי כל שחזר ובטלן יש לנו לומר שנסתלק אונסו ושחזר ונתרצה ע"כ הנה הרב ז"ל גבי ההיא דערכין לא כתב אלא אנו אומרים שנתרצה דמשמע שנתרצה אפילו עם קיום האונס שאונסין אותו שאפילו לא היו אונסין אותו היה נותנו וגבי כל גטין דעלמא כתב יש לנו לומר שנסתלק האונס ושחזר ונתרצה לאשמעינן דלא אמרי' בגטין דעלמא שחזר ונתרצה אלא א"כ נסתלק האונס אלא שכיון שלא הכרנו אונסו מתחלה ומפיו אנו חוששין לאונסא כיון שהוא מבטל מודעא אמרינן שהאונס ההוא היה אונס שנסתלק ועכשו אין אותו אונס עליו ומתוך רצונו הוא מגרש אבל כל שאות' אונס ידוע לנו שעודנו עומד ולא נסתלק אפי' הו' מבטל מודעו' לא אמ' שהוא מתרצה וכתב נהי דאין בטול המודעו' ופסול העדים מועיל כל שהיה מתוך האונס מ"מ מאן מסהיד אהאי אונס ע"כ לא מפיו אנו חיין והדבר זקוק לראיה והעד עדי' שהי' אנוס וכבר הוא פסל עד מודעתו כמה תשובות בדבר אהא שכפי הנראה מתוך דברי השואל לא פסל אלא עדי מודעא והעדים שמסר המודע' בפניהם לא כל עדים שיעידו שהי' אנוס שאף על פי שבלשון פסל עדי מודעה איפשר לכלול עדי אונס גם כן שכל שהיה שם אונס שייך לומר מודעא כענין שאמרו מכאן מודעה רבה לאורייתא מכל מקום אינו נראה שהתנהגו בגט זה בפרט הזה אלא בלשון הנהוג לומ' בזה שהוא פוסל כל עד שיעיד שמסר מודעא בפניו ולפי זה כל שאר עדים אשר הכירו באונסו ולא העידם על מודעתו לא נכללו בפסול הזה ועוד שאם האונס דבר ידוע ומפורסם בעצמו יש לחוש לו אפילו שלא בתורת עדות כענין שכתב הרא"ש ז"ל בענין ההקדשות ולא נכלל זה בפסול עדים ועוד שאפילו כשנכלול הכל בפסול מכל מקום אנו זקוקין בזה לסברת הרשב"א ז"ל דפסול עדים מהני וסברתו ז"ל אינה מוסכמת מהכל וכבר קרא ערער עליה הר"ן ז"ל וזולתו מהמפ' ואם נהגו בה בבטול המודעות לא מפני שסומכין עליה לגמרי אלא מפני סמך סדור (הרשב"ם) [הרמב"ם] ז"ל גם כן וחוששין לספקי כלם ויוצאים ידי חובת סברתם ונמצאו המודע' בטלות בין למר ובין למר אבל במקו' שסברת הרמב"ם ז"ל לא תוסיף תת כחה שם כגון כשיש שם אונס שנמצאו הדברי' ההם שאומ' בבטול המודעות כלא היו פשיטא שאין לסמוך על דברי הרשב"א ז"ל לבדם לעשות מעשה ואדרבה הר"ן והרב המגיד עשו עקר דברי הרמב"ם ז"ל בבטול המודעות וכפי הנראה שעל זה הוא עקר סמיכתנו היום אלא שמצרפין סברת הרשב"א ז"ל גם כן לרווחא דמלתא: ועוד שאם האשה עצמה מודה בדבר שויא נפשה חתיכה דאסורא באופן שאם תמצי לומר שיש שם אונס נכר בטול המודעות לא מהניא מידי. ומעתה צריך לחקור אם יש כאן אונס או לאו וכפי הנראה מדברי המודעא שהמגרש הזה תולה אונסו בשני דברים האחד לקיחת נכסיו ונכסי הסוחרי' אשר לקחה אשתו מביתו והב' האיומים והגזומים אשר היו מאיימים עליו וכפי דברי המודעא נראה שהאונסים האלה נכרים אבל מכל מקו' אונס לקיחת הממון כפי הנראה מדברי השאלה כבר הסתלק בשעת הגירושין והוחזרו לראובן כל נכסיו ואע"פ שעדין השאיר האבנים בלשטא בפקדון וכן מה שהפקיד הברור אשר מצד ראובן כיון שלא היו מופקדי' שם בעד ממון שהוחזר לו אחר נתינת הגט ונוצל לו מתוך נתינת הגט אלא בעד ממון הכתובה שפרע לה לבסוף אין כאן שוב אונס לקיחת הנכסים שהכירו עדי המודעא וכמו שעוד נבאר זה לקמן ב"ה ואין אנו באים לזו מכח עדי המודעא כלל ולא עוד אלא שהחזרת הנכסי' הועילה אפילו לגבי המודעא כיון שא' מהדברים שתלה מודעתו בה היא לקיחת נכסיו ובשעת נתינת הגט כבר הסתלק האונס ההוא ולא נשאר אלא אונס הגזום אשר אינו אונס ברור כ"כ כמו שעוד נבאר ב"ה ומ"מ עדין צריך לעיין מצד פקדון האבנים דיימנטייא אשר הוזכר בסוף לשון המודעא ובדברי השואל התבאר הענין יותר שכתוב שם ופסקו שכל זמן שיתרצו הצדדי' להפרד איש מעל אחיו שיחזור /שיחזיר/ אבי רחל כל הנכסים כו' ואז יהיה מחויב לפרוע לרחל אשתו כתובתה וכדי שיהיה בטוח אבי רחל שאחרי לקיחת ראובן הנכסים מידו לא יבעט בגזרת הברורים לקחו מיד ראובן האבנים הברורים הנז' והפקידום ביד שליש עד אשר יקים מאמרם כאשר נראה בגזרת הברורים וכו' ועל פי הדברים האלה ככתבם וכלשונם היתה גזרת הברורים השניים גם כן וחדשים גם ישנים כלם אמרו דבר אחד כמו שכותב השואל שהברורים השניים הסכימו לדעת הראשונים בכל מה שגזרו ועל פי הדברים האלה נראה בברור שראובן זה אף אחר שיסתלק מן אונס הנכסים האחרים עדין נשאר עליו אונס האבנים שהרי לא פסקו הברורי' שיוחזרו לו הנכסים רק אחר שיתרצו הצדדים להפרד איש מעל אחיו שכן אמרו שכל זמן שיתרצו הצדדים להפרד שיחזור אבי רחל כו' ושכרו סהדי בזה ואם כן מה שאמר אחר כך וכדי שיהיה בטוח אבי רחל שאחר לקיחת הנכסי' לא יבעוט בגזרת הברורי' היינו גזרת הפרוד שעל ידה הוסכמה החזרת הנכסים ועל זה הופקדו האבנים הנז' וכן נר' גם כן ממה שהוצרכו מסדרי הגט אחר כך לאפוכי מטרתא לקחת את הערבון מיד השליש ולהחזירו בעד בטחון הכתובה ואף על פי שבלשון המודעה גם כן שהיה קודם תקון מסדרי הגט כתוב שם וגם הה' אבנים שמסרו הברורים לבטחון כתובת אשתו צריך לומר ודאי דהיינו לאפוקי בטחון שאר כל הנכסים אשר החזיר ולעולם לא היו חוזרים לו האבנים רק אחר שיגרש ואיברא שאם הענין כן הרי הוא אונס מצד האבנים ההם ואין מציל מהאונס הזה מצד הוראת הה"ר פרץ שהחמיר בשבועה ואעפי"כ כתב אך ערבון יתן עד שיגרש כיון שראובן זה היה אנוס בנתינת הערבו' מחמת לקיחת נכסיו שלקח' ממנו והוצרך לתת האבנים כדי שיוחזרו לו הנכסים וכל כי האי גוונא חזרנו אל האונס הראשון ואל החלוקים הראשונים וכן עולה מדברי מהרי"ק ז"ל שכתב בכיוצא בזה למי שיבין בהם ההבנה הישרה כמו שכתוב אצלי בארוכה ועוד דאעקרא דדינא לע"ד הוראת ה"ר פרץ במחלוקת היא שנויה והרשב"א ז"ל חלוק עליה ואחרים זולתו והארכתי בזה בענין אחר ולאפס פנאי איני מעתיקו כאן אבל מ"מ מסדרי הגט כפי הנראה כיונו לתקן זה שגזרו על הברורים שיקחו האבנים מיד השליש ושיתנום ביד האיש אשר הוברר מצד ראובן ושיחזור לתת אותם לבטחון הסך אשר גזרו כו' ועם היות שאם לא היינו באים בזה אלא מצד לשון השואל עדין היה איפשר לומר שההפקדה השנית גם כן אשר הופקדו האבנים היתה לבטחון הסך אשר גזרו עליו לתת אחר שיגרש והאבנים תהיינה לעולם לפקדון עד שיגרש ויתן הסך הנז' ואם לא היה מגרש לא היו מחזירים לו האבנים אפי' היה פורע הסך הנז' וכן היה נראה גם כן בענין המשכון השני שכתוב שהביאו את השליש ואמרו בפני הב' צדדים כי כבר המשכון ההוא לא היה מופקד אתו כו' ולמה לא החזירו לו מיד אלא שכפי הנראה שהיה מעוכב עדין בידו עד שיגרש וכל מה שאמרו שיוחזר הוא אחר הגירושין שאחר הגירושין לא יתעכב עוד בעד שום תביעה דאם לא כן היה לו להחזירו מיד אם לא שנאמר שלא היה מצוי המשכון כפי העת ביד השליש או שלא היה הברור אשר הפקידו בידו מצוי שם ומ"מ אם מצד הלשון הדבר מסופק כמו שכתבתי אך איני מספק בזה כאשר ידעתי מצד חזקת הב"ד המסדר הגט על מעשהו באמונה וכל מעשיו לשם שמים עשויים באמת וישר בחכמה ובתבונה ובדעת ונמצא ודאי שהאבנים הנז' לא היו עומדים לפקדון אלא בעד סך הכתובה אשר יפרע אחר כך וכל שיפרע סך הכתובה היו מחזירים לו האבנים אף אם לא היה מגרש ואין כאן אונס כלל ולא מפני שפרעון הכתובה מחויב בו מן הדין שזו אינה טענה כלל שאף כשתמצי לומר שהיה חייב לפרוע לה כל סך כתובתה אינו מחויב בה אלא אחר שיגרשנה והוא לא היה רוצה שיגרשנה ולא שיפרע לה כתובה אבל הטעם שאין כאן אונס הוא מפני שאף אם הוא אנוס בנתינת הממון אין מקום לאונס זה בנתינת הגט שאין תולין נתינת הגט באונס אלא באונס שהוא נוצל /ניצל/ ממנו על ידי נתינת הגט כגון אם היו תובעין ממנו ממון או מחזיקים בו ועל ידי נתינת הגט פוטרין אותו מהתביעה ההיא או מחזירין לו הממון ההוא אז שייך לומר שנתינת הגט לא היתה אלא למען הציל עצמו מהאונס ההוא ולא מלבו ולא מהניא אבל אם על ידי נתינת הגט אינו מרויח כלום וסוף סוף מפסיד הממון ההוא אפילו אם הממון ההוא לקוח ממנו שלא כדין ובאונס אונס ממון שמענו אונס הגט לא שמענו ואין נתינת הגט תלויה באונס זה ולא שייך כלל לומר שמפני אותו אונס גירש ולא מלבו כיון שסוף סוף אינו נפטר מהאונס ההוא ואלו דברים מבוארים בעצמם ואף על פי שאם יפרע הממון ולא יגרש לקתה מדת דינו בכך שהוציא הממון מידו ועדין אגידא ביה ואין אחרת נשאת לו כמו שהוזכר חשש זה בגמרא ונמצא שאחר שיתן את הסך מוכרח לגרש כדי שלא ילקה בשתים מכל מקום אין זה אונס שבא לו מחמתם אלא חפצו לתועלת עצמו ומעקרו אינו אונס וכיון שאין כאן אונס שהוא מציל עצמו על ידי נתינת הגט. איברא שלבי מהסס שאף כשתמצי לומר שאם ראובן היה פורע הסך אף בלתי שיגרש היו מחזירים לו האבנים מ"מ הדבר ידוע שלא היו פוטרין אותו משעבוד הכתובה ושלא היו מחזירין לו או קורעין שטר הכתובה כמו שעשו אחר נתינת הגט ואין לך אונס גדול מזה שיפרע לה כל הכתובה ושיהיה השטר קים והשעבוד עומד עליו ואפילו היה איפשר לו להעמיד עדים בדבר אף על פי שכבר היו האבנים ביד השליש ולא היה מוכרח לקבל סך הכתובה בפני עדים וכל שכן שבקבלת השליש סך הכתובה אינו נפטר משעבוד האשה והיה צריך לדינא ודיינא להוציא האבנים מיד השליש ואף אם העדים היו כותבין לו שובר מעצמם מ"מ היה צריך לשמור שוברו מן העכברים ובאונס כל דהו דמוכח כה"ג יש לחוש לו ומעתה אבא לחקור בענין אונס האיומים והגזומים אשר הוזכרו במודעא שלא נודעו לב"ד הצדק המסדר את הגט כדי לתקן את אשר עות המגרש ואומ' שאם יש עדים שהכירו האיומים ההם כפי הנראה מלשון המודעא יש לחוש להם ואף על פי שדברי מהרי"ק ז"ל בסימן קפ"ו פתח פתוח לרוחה להקל בענין הגזומים מלבד שלע"ד הרשב"א ז"ל חולק על זה כאשר יראה הרוא' בקצת תשובותיו שחושש לאונס האיומים אף במקום דלא ברי היזק מצד היכולת כמו בנדון זה ודברי מהרי"ק ז"ל אינם מכריחים כאשר יראה המתבונן בהם מ"מ אף מהרי"ק ז"ל המדקדק בדבריו יראה שלא סמך על הסברות ההן אלא לענין להוציא ממון מיד המוחזק כמו שכתב בלשונו שם ועוד מי יוכל להוציא ממון כו' ועוד שעקר הסמך שמהרי"ק ז"ל סומך עליו שם הוא מפני שהאנוס לא מסר מודעא על האונס ההוא וכל שלא מסר מודעא עליו נראה דלא חשיב ליה אונס שיש דברים שמצד עצמם מן הסתם אינם נחשבים לאונס ואם נמסרה מודעא עליהם משויא להו אונס וזה התבאר בדברי הריב"ש ז"ל ואונס הגזומים גם כן היה אצל מהרי"ק ז"ל בענין זה ולא החשיב אותו אונס כיון שלא היתה שם מודעא אבל בנדון זה שמסר מודעא על האיומים והגזומים ויש עדים שהכירו בזה לא שייך לומ' עביד איניש דגזים ולא עביד דעביד איניש דגזים ולא עביד אמרו לא דודאי לא עביד ואם המגרש חושש לנפשו דילמא עביד ומגלה דעתו בכך אין לך אונס גדול מזה והדברים ארוכים לא נתנו ליכתב לעת כזאת עוד ראיתי שנוי א' במודעא זו אשר מתוכה יש לחוש קצת והוא שנשבע המגרש שלא יגרש בגט כשר ושלא לבטל המודעות ואם שמנהג מסדרי גטין להתיר שבועות היינו שבועה שיתן גט שכתב הר' פרץ שמתיר שלא יהא נראה כאנוס אבל שבועה שלא יתן לא ראיתי שנוהגין בה ועם היות שאני בעניי חששתי להתיר גם שבועה שלא יתן מהטעם שאומר והרצתי דברי בפני גדולים קדושים אשר בארץ המה ואני וחברי רגילים להתיר גם שבועה דשלא יתן מכל מקום שבועה שלא יבטל מודעות לא נהגו מעולם לבטל ואין איש שת לבו גם לזאת ונמצא אם כן שזה האיש היה מושבע שלא לבטל מודעתו ונמצא שיש לחוש שאין בטול מודעתו מועיל מההיא דתמורה דכל דאמ' רחמנא לא תעביד אי עביד לא מהני ואף על פי שהתוס' הקשה שם דאם כן לימא דאיכא בינייהו אדם שנשבע שלא לגרש ותירצו דבכה"ג מהני משום דהוא בדא האסור גם הרא"ש ז"ל בתשו' חלק בענין אחר דלגבי שבועה לא שייך לומר אמ' רחמנא לא תעביד כיון דאיפשר בשאלה מכל מקום המרדכי במסכת שבועות כתב שאדם שנשבע שלא למכור ומכר לא מהני מטעמא דכל דאמר רחמנא. גם מהר"י ווייל בתשובתו כתב כיוצא בזה והביא תשוב' זו וסומך עליה זהו מה שהייתי חוכך בזה לכתחלה אבל סוף דבר אחר אשר הוגד אלי כי הסכמת החכמים יצ"ו מורי הוראה היא להתיר דעתי בטלה אצלם ואיני מורה בה אסור חס ושלום אבל מכל מקום אם הדבר היה תלוי בי לבדי הייתי מזקיק גט לכתחילה להוציא מכל גמגום ועם היות ידעתי כל השומע יצחק לי כי עתה צחקו עלי תמיד היות לבי חוכך בדברים וכותב צדדים לכאן ולכאן אף כי אני מזקנים אתבונן ומי לנו גדול בהוראות כמו מוהרר"י ן' לב זלה"ה אשר הרואה יראה רוב תשובותיו מצדד צדדים לכאן ולכאן ולסבה זו לא רציתי להטפל בענין גם כי לא היה לי פנאי לולי רוב הפצר אבי האשה אשר הפצירני בזה וכתבתי ראשי פרקים מהעובר בזכרוני לפי העת לצאת ידי חובת הפצרו והוא ית' יראנו נפלאות מתורתו אמן: מעפר דל. אליהו ן' חיים:
שו"ת ראנ"ח סימן מג
 
שאלה ראובן הוציא שטר חוב על שמעון שהיה חייב לאביו סך מעות והוא מקויים כהלכה אלא שנמצא כתוב בו שמעון בן פלוני ז"ל והוא היה חי באותו זמן בעיר אחרת וזה נתברר באמתות. ילמדנו רבנו אם השטר נפסל בכך או לא:
 
תשובה נלע"ד פשוט שאין השטר נפסל בכך מכמה טעמים חדא שיש לתלות ולומר שהקנין היה בזמן הכתו' בשטר ולא נכתב עד שמת אבי הלוה שהרשו' ביד העדים לעשות כן כמו שהוא בח"מ סימן מ"ג אם לקח מידי בקנין אפילו לא כתב אלא לזמן מרובה כשר וכתוב בבית יוסף שהוא פשוט מהגמ' אף על פי שמביא שם בשם רשב"ם דהיינו דוקא בשטרי מתנה ולא בהלואה כל גדולי הפוסקים חלוקים עליו והרשב"א עצמו היה נר' לומר דלא קאמר אלא לגבות ממשעבדי אבל מבני חרי גבי אלא שאין נראה כן ממה שכתב בעל התרומה בשמו שהביא בית יוסף לקמן באותו סימן ומה שהביא הטור בשם הרשב"א שם לעולם כשכותבים יום שקנו בו סומכים הכתובה לאותו יום כו'. נראה ודאי דלכתחלה הוא דקאמר אבל בדיעבד כשר בלאו הכי שהרי בפי' אמרו בבריתא פרק גט פשוט והביאוה כל הפוסקים שטר שזמנו (באחד) בשבת או בעשרה בתשרי כשר שמא מאוחר הוא ואין לתלו' שנעשה הקנין בשבת ונכתב אחר כך שהרי יש איסור בדבר אלא תלינן באחור ובשבת לא נעשה דבר לא הקנין ולא הכתיבה ועל כרחך באחד מהם נסמך הזמן וכשר בדיעבד גם הטור וכל הפוסקים ז"ל למדו מכאן שאין עדי השטר נעשים זוממים עד שיאמרו בב"ד שטר זה כתבנוהו בזמנו אבל לעולם אין להוכיח מתוכו שנכתב בזמנו אפילו סמך הזמן לכתיבה כיון שכשר בדיעבד אפילו היתה הכתיבה סמוכה לזמן כדפי' וגדולה מזו הביא בעל בית יוסף ז"ל בשם הרשב"א שם בתחלת הסימן על שטר מתנה שהי' לו לכתו' שנת נ"ח וכת' שנת נ"ז ז"ל מ"מ ראובן הקונה נאמן לומר טעות היה מגו דאי בעי אמר שטרא מעליא הוא ובשנת נ"ז קנו מידו כו' שאי איפשר שגם הכתיבה היה בשנת נ"ז שבאותו זמן לא היה חתנו כמו שכתוב שם ומסתמא כיון דלפי האמת היה טעות סופר היה הזמן סמוך אקנין ואכתיבה ואפילו הכי הכשיר בדיעבד וגם למדנו מתשובה זו לנדון דידן שאף על פי שכותבים עתה מה שנעש' לשעבר כאלו היה עתה אותו העת עצמו מכל מקום מה שנתחדש עתה בענייני האדם כותבים כמו שהו' עתה כההי' שהי' כתוב פ' חתנו שנעש' חתנו בשנ' נ"ח ואפילו הכי היה תולה שכתבו משנת נ"ז כאלו היו באותו זמן והוא הדין לנדון דידן וקל להבין וכל זה כתבתי לרווחא דמלתא אפי' נאמר שאין לתלות בטעות סופר בכיוצא בזה או ששמעו עליו שמת ועדין הוא חי אבל בלאו הכי נלע"ד שאין לפסול השטר מפני זה דכיון שאין הטעות בגוף השטר לא דייקי סהדי ולא הסופר אף על גב דאמרי' דמעלים משטרות ליוחסין אם היה כתוב בשטר פלוני כהן לוה מנה מפלוני שאני התם שענין הכהונה מעלה ומוריד להכר הלוה והוא סימן שאינו עשוי להשתנות אבל מחיים למות כל אדם מוכן לזה ולא דייקי סהדי בהכי ואפשר שיצא על אבי הלוה איזה קול של מיתה ונמצא שקר בפרט בנדון דידן שהיה בארץ אחרת שלא היה מוטל על העדים לחקור ולדרוש על הענין כיון שאינו נוגע לגוף העדות ואף עפ"י שהרשב"א ז"ל כתב בתשובה שהביא בעל בית יוסף ז"ל בטור בח"מ סימן מ"ט על שני יוסף בן שמעון הדרים בעיר אחת ויצא שטר חוב על אח' מהם שכתוב בו אני יוסף בן שמעון נ"ר לויתי כו' שאם היה לשון העדים שגובה בו מפני שאביו של יוסף בן שמעון האחר היה חי אינו ענין לענייננו דקיימא לן תרי יוסף בן שמעון בעיר אחת קלא אית להו ואית להו לסהדי לשלש או לבקש איזה סימן להודיע על מי הם מעידים וכל שיש לתלות בו שהוא סימן יש לנו לתלות כדי שלא יהיו העדים אנשי ריק שמעידים בדבר שאין בו תועלת ואפילו בענין זה כתב שאם הוא לשון הלוה עצמו חיישינן להערמה ודאי טעמא דמלתא דבענין מיתה וחיים בקל מאמינים העדים את הלוה שבשאר סימנים לא מצינו שחוששים לכך ועם חלוק זה תסתלק קושיית בעל בית יוסף ז"ל שהקשה על הרשב"א שאפי' כתוב בלשון העדים ניחוש דילמא נ"ר קאי ללוה ולא לאביו ואמאי גובה בו דטעמא דמילתא דכיון שהוחזקו שני יוסף בן שמעון בעיר יש לנו לומר דמסתמ' העדים כתבו איזה סי' להבדיל ביניהם כדפרישי' זהו נלע"ד אם יראה בעיני החכמים רבותי נר"ו נאם משה משלם בכ"ר אליעזר הלוי זלה"ה.
 
זו תשובה של חכם אחר
 
תשובה גם אני יראה לע"ד שאין השט' נפסל בכך שהדבר נר' שבטעות נכתב לשון ז"ל האמו' שם או איזה קול של מיתה יצא עליו אם באמת אם בשקר: ועל פי אותו הקול נכתב אותו לשון של ז"ל או אולי היה כשגגה היוצאה מפי הסופר וכל דבר שאנו יכולים לתלותו בטעות יש לנו לתלותו ולהעמיד השטר בחזקתו שכל שטר חזקתו שנכתב ונחתם ביום הכתוב בו והשטר הזה נתאמת שהיה אבי שמעון בחיים כשנכתב שטר זה כפי מה שבא בשאלה: וא"כ הלשון הזה נכתב בטעות: וכתב הרא"ש ז"ל בתשובה הביאה הטור /חו"מ/ בסי' מ"ט בח"מ ז"ל וכן אם טעו בשם הלוה או המלוה וכתבו ראובן במקום שמעון או שטעו בסכום המעות יכתבו אחר ואפילו אם לא כתבו אחר אם יתברר הדבר שיש בו טעות סופר השט' כשר ע"כ ואין לך ברור יותר מזה שהשטר בחזקתו שבאותו היום שנזכר בו נכתב ונחתם ונתאמת שבאותו היום הי' אבי שמעון בחיים וכתב הסופר ז"ל והלא דברים קל וחומר שאפילו בדברים שיש להם נפקותא לענין השטר כגון ראובן במקום שמעון ובסכום המעות כתב הרא"ש שתולין הדבר בטעות: כ"ש בדבר שאינו מעלה ומוריד בענין השטר שתולין בט"ס ולא נוציא השטר מחזקתו ולא נעשהו שטר מוקדם ויש להביא ראיה לזה מדברי הרשב"א ז"ל באותה תשובה שהביא החכם הפוסק דלעיל נר"ו הביאה ב"י סי' מ"ג על שטר מתנה שהיה לו לכתוב בשנת נ"ח וטעה וכתב בשנת נ"ז ומוכיח מתוכו שהוא ט"ס שכתוב בו ותנו ביד חתני ובשנת נ"ז לא היה עדין חתנו וכתב הרשב"א ז"ל שאין כל זה מציל מלפסול השטר ואח"כ כתב ז"ל מ"מ ראובן הקונה נאמן לומ' טעות היה מגו דאי בעי אמר אין ודאי שטרא מעליא הוא ובשנת נ"ז קנו מידו וכו' ואח"כ כתב דאפילו יש עדים שמעידים שבפניהם חתמו שטר זה בשנת נ"ח דעכשו אין לקונה מגו דאי בעי אמר בשנת נ"ז חתמו יש לו מגו בשנת נ"ז קנו ובשנת נ"ח חתמו הרי נר' מתוך דבריו שאם אין עדים שבפניהם חתמו שטר זה בשנת נ"ז הקונה נאמן דמגו דאי בעי אמר בשנת נ"ח חתמו אעפ"י שכתוב בשטר ותנו ביד חתני ובשנת נ"ז לא היה עדין חתנו אין חוששין לומר שמא שטר מוקדם הוא אלא אומרים שטר מעליא הוא שנכתב ונחתם בשנת נ"ז ולשון חתני בטעות נכתב מפני שאינו דבר הנוגע בגוף השטר והשטר בחזקתו עומד וכן בנד"ז לשון ז"ל בטעות נכתב והשטר בחזקתו עומד: ואין להקשות מההיא דהקשה החכם הפוסק נר"ו בפסקו על נר"ו מתשובת הרשב"א ז"ל הביאה ב"י בח"מ סי' מ"ט ז"ל כתב הרשב"א שנשאל על ב' יוסף בן שמעון הדרים בעיר א' ויצא ש"ח על יוסף בן שמעון ואביו של אחד מהם כבר מת בשעת הלואה וכתוב בשטר אני יוסף בן שמעון נ"ר לויתי מפלוני מנה והשיב שכל שהוא כותב כן יש לחוש שמא הערים לכתוב כן כדי לפטור את עצמו ולחייב את חבירו שעדיין אביו חי ואפי' עדים חתומים בו לא אמרי' בכי הא אכולא מילת' קא מסהדי כדאמרי' בפ"ב דכתובות אבל אם היה כתוב בשטר אמר לנו יוסף בן שמעון נ"ר לויתי מפלוני מנה נר' דהוי סימן כי היכי דאי כתבו יוסף הכהן בן שמעון הוי סימן ע"כ וכתב בב"י ז"ל ולי נראה דלא הוי סימן דהא איפשר דנ"ר לא קאי אלא ליוסף לא לאביו ע"כ אם כן לדעת הרשב"א כי היכי דנ"ר דהוי סימן לחיי' את יוסף בן שמעון שאביו חי ה"נ הוי ז"ל סימן לענין היות השטר מוקדם ואפילו לדעת ב"י דלא הוי סי' היינו דוקא בנ"ר אבל בז"ל אף הוא יודה לדברי הרשב"א משום דלא שייך ביה ההוא טעמא דנ"ר דקאי איוסף ולא אשמעון כבר חלק החכם הפוסק דלעיל וכו' בין נדון דידן לענין תרי יוסף בן שמעון ויפה חלק ע"ש מכל מקום נראה לע"ד לחלק באופן אחר והוא זה דדוקא לענין סימן דבכל דהו סגי לסימן אמרינן דסגי בכתיבת נ"ר אבל לא להוציא שטר מחזקתו לעשותו מוקדם וראיה לדבר לחלוק זה שהוא אמת יתאמת ממה שכתב הרשב"א בעצמו באותה שאלה שכתבנו לעיל מאותו שטר שהיה כתוב בו חתנו ולא פסלו לעשותו מוקדם בשביל מלת חתני וכן לא נפסול את השטר להחשיבו מוקדם בשביל מלת ז"ל והקושיא אשר הקשה ב"י על דברי הרשב"א ז"ל אע"פ שאין הענין [דומה] לנ"ד יש לתרץ בעד הרשב"א דס"ל להרשב"א שאין דרך לכתוב נ"ר לבסוף כלומר אחר יוסף בן שמעון אלא כשהוא חוזר על שניה' או על האחרון ולא על הראשון אבל שיחזור על הראשון אינו דרך והכי מסתברא כלל העולה שאין שטר זה נפסל בשביל מלת ז"ל הכתובה בו אם בשביל טעם זה ואם בשביל טעמים אחרי' שכתב החכם הפוסק נר"ו כי כל דבריו האמת והצדק על פי דברי הפוסקים.
 
החכם השלם הפוסק ידיו רב לו ודבריו אינם צריכים חזוק וכן נראה לע"ד דין אמת שאין לפסול שטר זה משום מוקדם מפני כתיבת לשון ז"ל דלכאורה מדברי הרשב"א ז"ל בתשובה שכתב על השטר שהוקדם זמנו משנת נ"ח לנ"ז וכתב בו חתני וכו' היה אפשר ללמוד שלעולם נאמן בעל השטר לומר שנכתב בזמנו אף על פי שכתוב בו לשון חתני שלא היה צודק אז ופשיטא דלא גרע לשון ז"ל מלשון חתני וכמעט דברי הרב ז"ל תמוהים בזה היאך היה אפשר לו לומר שבזמנו נכתב ושהיה קורא לו חתנו קודם שנעש' חתנו דמיחזי כשקרא ברור וכ"ש להחשיב זה מגו עד שמתוך זה איפשר לו' שהיה משודך לו בזמן הכתוב בשטר והיה נאמן לומר שמפני השדוכין קרי ליה חתנו או שמתחלה לא אמרה הרב אלא במגו דאי בעי אמר שבזמן הכתוב קנו מידו ואחר כך נכתב ומה שכתב אחר כך ואפילו יש עדים שמעידים שבזמנו חתמו דעכשיו אין לקונ' מגו וכו' פרושי קמפרש דמגו דקאמ' מהני אפילו יש עדים אבל לעולם לית ליה מגו אלא דבשנת נ"ז קנו מידו ויש דקדוק בלשונו גם כן לזה שלא כתב מתחלה אלא ראובן נאמן במגו דאי בעי אמר בשנת נ"ז קנו מידו ולפי זה אין ללמוד מדברי הרב שיהא נאמן לומר שבזמנו נכתב ושחתני נכתב בטעות מכל מקום נקטינן מיהא שיכול לומ' שבזמנו קנו מידו ואיך שיהיה זכינו לדין בנדון דידן וכמעט היה נראה לומר שאין לדון שטר זה מוקדם ממה נפשך שכיון שאין לנו שום ברור שנכתב אחרי מות אביו ונכתב בו הזמן מזמן חיי אביו אלא שמפני מה שכתוב בו ז"ל אנו באים לדון שנכתב אחרי מות אביו ונמצא זמנו מוקדם אם כן אין כאן דין מוקדם ממ"נ שאם כתיבת ז"ל מכרחת שנכתב השטר אחרי מות אביו אם כן הרי הוא מוכיח מתוכו שאין הזמן מהזמן הכתוב בו ולא חששו במוקדם אלא אשאין הוכחה מתוך השטר ויראו לגבות מהזמן הכתוב בו ואם לשון ז"ל אינו מוכיח אם כן מנין לנו לומ' שהוא מוקדם ואם הרשב"א ז"ל חשש בההיא דחתני הוא מפני שהיה נודע להם שהזמן הוקדם מזמן הכתיבה ולפיכך לא הציל לשון חתני ולא סמך הרב על הוכחת חתני להצילו מדין מוקדם ולא עשה עקר ממנו וכל שלא נעשה עקר ממנו הרי הוא מוקדם כיון שהיה ידוע שהוקדם אבל כל שלא נודע שהוקדם ואין באים לפוסלו אלא מצד זה ומפני שעושין עקר מלשון זה אם כן אדרבה אף אנו נאמר לדבריכם היא הנותנת שאין כאן מוקדם ומפני שנכתב טעות בשטר אין לפוסלו ולא שייך כאן מיחזי כשקרא ואדרבא הסתירה תוסיף תת כחה להכשיר וכיוצא לזה כתב הרא"ש ז"ל בתשובה על גט אחד שבא מארץ רחוקה והיה כתוב בו ביום ד' עשרים לחדש ואותו יום רביעי היה כ"א לחדש ונמצא הגט מוקדם יום א' וכתב הרב ז"ל דתלינן בטעות הסופר שלא הי' זכור קביעות החדש ואף על גב דקא' התם דדוק' עד רובו של חדש טעו אינשי אב' משעב' רובו של חדש לא טעו אינשי הכא אין חלוק דע"כ טעו שהרי דבריו מכחישין זה את זה אם הוא רביעי הוא כ"א לחודש ואם כ' כמו שכתב הוא שלישי וע"כ טעה או בקביעות החדש או בין שלישי לרביעי וכו' וכת' עוד שם ומפני שנכ' טעות בגט אין לפוסלו כו' וסוף מסיק שם דמוקמינן שברביעי נכתב ולשון עשרים נכתב בטעות ואף על גב דמכל מקום נראה מדבריו שם דהיכא דאין מקום ליחס הטעות לא אמרינן שטעה שכ' וע"כ טעה או בימי השבוע או בקביעות ובימי השבוע לא עבידי אינשי דטעו הילכך ע"כ תלינן טעותיה בקביעות החדש ואין כאן הקדמה וכשר ואף על פי שדבריו מגומגמים בזה שנראה שאם היינו תולין הטעות שטעה בין שלישי לרביעי לא היה הגט כשר מטעם מוקדם וזה אינו שאם תמצי לומר שטעה בין שלישי לרביעי וכתב רביעי במקו' שלישי אם כן צדקו יחדיו יום החדש ויום השבוע ונמצא הגט נכתב בזמנו ומי יאמר שנכתב שלא בזמנו שם בארץ מרחקים וק"ל מכל מקום נראה מיהא מדבריו שכשאין הטעות דבר שאפשר ליחס ולתלות שטעה בו לא תלינן אבל הדבר מבואר בעצמו דטעות דנ"ד יש ליחסו לכמה דברים שאפשר שטעו בהם ואף הריב"ש ז"ל שנראה כחלוק על הרא"ש ז"ל בדין זה שכתב על גט א' שנכתב בו ביום ב' י"ז לחדש ואותו יום ב' היה י"ט לחודש שהגט פסול מטעם מוקדם ולא שת לבו להכשירו מטעם הסתירה כמו שכתב הרא"ש ז"ל ואף על פי שהיה ההפרש שם ב' ימים ודמי לאחד אומר בג' ואחד אומר בה' והיה ג"כ אחר רובו של חדש מ"מ היה מקום להכשירו מטעם הסתירה אלא שנראה שהוא חלוק על דינו של הרא"ש ז"ל מכל מקום בכי האי גונא דנ"ד יודה ודאי שיש לתלות בטעות ואף מדבריו ז"ל נרא' שעשה עקר מהזמן הכתוב בגט והחליט בו שהוא מוקדם אף על פי שהיה כתוב בו יום ב' ופסל אותו מפני שהיה ידוע שבי"ט נכתב והוקדם זמנו סוף דבר נרא' לעניות דעתי יפה דן יפה זכה החכם השלם נר"ו:
 
ומה שהביא מדברי הרשב"א ז"ל בתשו' בההיא דיוסף ב"ש נ"ר מלבד שהיה מקום לדון אם הרשב"א חתים עלה שהר' בית יוסף קרא ערער עליה ודבריו נכונים בטעמם דאין הכרח לומר דלשון נ"ר קאי אדסליק מיניה להוציא ממון על ידי זה דאף על גב דכתבו החבורים בסדור הגט בכתיבת הכנויים שאין לכתוב פ' ב' פ' המכונה פ' דא"כ משמע דמכונה קאי לאב אלא כ' פ' המכונה פ' בן פ' מכל מקום אינו הכרח דקאי אדסליק מניה וכמו שכתבו התוספות ביומא דמני שם כ"ג ששמשו בבית שני דאף על גב דכתיב יהושע בן יהוצדק הכהן הגדול יהוצדק לא היה כ"ג ולא קאי הכ"ג אלא איהושע כמו דוד בן ישי מלך ישראל ואין להוציא ממון מטעם זה אם לא שנתרץ בדברי הרשב"א דבההוא שטרא הוה כתיב נ"ר איוסף גם כן ואף על פי שלא הוזכר שם בלשון השטר שכותב הרשב"א לא חש לכותבו ולפי זה צדקו דברי הרשב"א ז"ל בדינו מכל מקום למה שנוגע לנדון דידן כבר חלק החכם הפוסק נר"ו וחתמתי שמי מעפר דל.
 
אליהו ן' חיים:
שו"ת ראנ"ח סימן מד
 
שאלה ראובן הוציא והפריש מממונו סך מה ונתן ביד שמעון לחברה לעשות גבינות וצמרים לחלק ההנא' לחצאין והקרן כלו של ראובן כי לשמעון אין קרן בחברה זו בלתי אם גויתו וילך שמעון עם הקרן שמסר בידו ראובן ועשה שותפו' וחברה עם לוי בגבינות ובצמרים והעלוב ראובן שוקט ובוטח בשמעון כי עשה יעשה מלאכת החברה כאשר הסכימו ולעשות הצמרים והגבינות בעד חברתו לחלק ההנאה לחצאין עמו והוא שמעון בגד בו בראובן ועם מעות ראובן עשה הצמרים והגבינות ויחלק ההנאה עם לוי ראובן מבחוץ רק ופוחז ואכלו זרים חילו והו' בתוחלת ממושכה באין ארוכה יורנו רבינו ומורנו משפט צדק על הדבר הרע הזה להעלות ארוכה ומרפא לראובן העשוק וגזול וכסא כ"ת יכון לעד:
 
תשובה דברי הרמב"ם מהלכו' שלוחין ושותפ' ברור מללו שכתב וז"ל המשתתף עם חברו סתם לא ישנה ממנהג המדינ' ולא ילך במקום אחר ולא יפקיד ביד אחרים ולא ישתתף עם אחרים ולא ימכור בהקפה אלא אם כן התנו מתחלה או עשה בדעת חברו וכו' ואם שנה מכל אלו הדברים שהלך למקום שלא היה לו ללכת או שנשא ונתן בסחור' שלא היה לו לסחור בה כל פחת הבא מחמת זה הפחת לו לבדו ואם יהיה שם ריוח יהי' לאמצע כגון שנתן לו מעות לקנות חטים והלך וקנה שעורים וכן אם נשתתף עם אחר בממון השותפות אם הפסיד הפסיד לעצמו ואם הרויח השבח לאמצע ואלא מיהו דברי הרמב"ם אלה מיירי ודאי כשהלך והשתתף עם אחרים ע"ד השותפות ולשליחות השותפות דומיא דנותן מעות לשלוחו לקנות חטים וקנה בהם שעורים שכיון לקיים שליחותו לא לזכות לעצמו ולא לשותף וכו' מכל מקום כתב דאם הרויח השכר לאמצע דלטעמי' אזיל דסבירא ליה שהנותן ממון לשלוחו לקנות סחורה והלך השליח וקנאה לעצמו במעות המשלח אף על פי שכוין /שכיון/ לזכות לעצמו לא זכה אלא הכל לבעל המעות כמו שכתב בהלכות מכירה פרק ז' ויש לתמוה על דברי הרב בבית יוסף שהוצרך לדקדק מתוך דקדוק דברי הרמב"ם שכתב עלה דההיא דהלך וקנאה לעצמו אין לו עליו אלא תרעומת והניח מעות חברו אצלו וקנה במעותיו מה שעשה עשוי דהא אם קנה בממון חברו קנה חברו שדברי הרמב"ם ברור מללו אפילו ביותר מזה שכתב בפי' פרק ז' מהלכות מכירה הורו המורי' שאם קנה לעצמו במעות חברו אחר שזקפם עליו במלוה שקנה לעצמו ומקבלין ממנו וכו' ואני אומר שאין זה דין אמת אלא קנה המשלח ומשמע ודאי דכל שקנה במעות חברו קנה המשלח ואפשר לומר שאין זה מפורש כל כך מפני שאיפשר לטעות ולו' שמה שאמר הרב אין זה דין אמת לא קאי אלא על מה שאמ' ומקבלין ממנו כשאומר שזקפם ועל זה כותב אין זה דין אלא קנה המשלח כשהוא בסתם ואין עדים שזקפם ואע"ג דאפילו מי שיטעה לפרש כן שמע מינה דע"כ לא פליגי אלא בשזקפן אבל בלא זקף לא קנה לעצמו מ"מ הא נמי דיוקא הוא ולא בפי' אתמר אי נמי י"ל שמה שכתב הרב וכן משמע מדברי הרמב"ם לאו אעיקרא דדינא קאמר דאעיקרא דדינא דברי הרמב"ם ברור מללו אלא על מה שפי' הר"ן דההיא עובדא דרב מיירי בשקנה במעותיו כתב דכן משמ' נמי מדברי הרב דבהכי מתרצינן ההיא דרב דמיירי במעות השליח ולא באיזה דבר אחר שכתב עלה כשהביא אותו דין והניח מעות חבירו וכו' משמע בשקנה במעותיו דוקא כו' ומפני זה מאריך הרב להבי' כל דברי הרמב"ם בדין זה שאם היה יודע כו' להורות שדברי הרמב"ם אלה הם דין עובדא דרב ועלה קאמר קנה במעותיו משמע דאקנה במעותיו דוקא קאי ולא אפילו במעות המשלח ונצטרך לתרצה באי זה תירוץ אחר מפני קושית הירושלמי מ"מ לכל הפירושים אין ספק ודאי בדעת הרמב"ם ז"ל שהוא סובר שאפילו זקפם עליו במלוה לאו כל כמיניה לעולם זכה המשלח ועל פי דרכו השותף שהלך והשתתף עם אחרים בממון המשלח אפי' כיון לזכו' לעצמו או אפי' זקף עליו בפירוש זכה בעל הממון בחלקו אבל מ"מ יש כאן דעת אחרת דעת המורים שכתב הרמב"ם ז"ל שהורו דזקיפה מהניא והרשב"א ז"ל ושאר מפרשים ג"כ הסכימו לסברת' ואעפ"י שבמה שהפריזו המורים ההם על המדה לומ' שמקבלין ממנו בדבורו הקל כשאומר שזקף לא הודו להם מ"מ כל שעשה הזקיפה בעדים שאמר להם שהוא חוזר בו ושולח בהם יד זכה לעצמו הילכך בנדון זה אם יש עדים שחזר בו ואמר שהיה משתתף עם האחר לצורך עצמו ושהי' שולח יד בהם זכה לעצמו דכיון דפלוגת' דהרמב"ם ושאר רבוותא היא יד המוחזק על העליונה ולא עוד אלא שאיפשר לומר דאף הרמב"ם לא אמר אלא בחוזר בו בלא שינוי אבל בחזרה עם שנוי מודה הרמב"ם וכן היא סברת רבו והשתתף עם אחרים שכתב הרמב"ם שהשכר לאמצע אעפ"י ששינה אין שם חזרה מפורשת הלכך לא קנה והא בלא הא לא סגיא אבל היכא דאיכא תרתי זקיפא ושינוי מהני וכן הם דברי רבינו ירוח' ודברי הגה' אשירי ואם אין עדים אלא שסתם השתתף עם אחר בממון ראובן כל הריוח שהרויח לחלקו חולקין ביניהם וכי תימא וכיון ששינה להשתתף עם אחר מה שלא היה רשאי לעשות כן מן הדין הרי הוא כשליחות יד והרמב"ם ז"ל שכתב אף בעושה שותפות עם אחרים שהשכר לאמצע לטעמיה אזיל דאף זקיפא לא מהניא ולדידיה זקיפ' עם שנוי לא מהניא אב' לדעת הסוברי' דזקיפ' מהניא כל ששינה הרי הוא כחוזר בו בפני עדים זה אינו דכיון דקי"ל כר' יהודה דשינוי אינו קונה כמו כן לא מהניא דליהוי כמו זקיפה לדברי האומרים דזקיפא מהניא. וכן מוכחת הסוגיא ודברי הפוסקים ודברי רבינו ירוחם שמצריך אף באומר לעדים שנוי גם במעשה שהביא בהגה"ה אשירי בראובן שנתן מעות לשמעון לקנו' בהם סחורה והלך וקנה סחורה אחרת ואומר שלעצמו קנאה ולכך שינה שדן המורה שם שהדין עם השליח ואפילו הכי מזקיק שם שבועה שנתכון לזכות לעצמו הא לא נתכון לזכות לעצמו אין סתם שינוי הנר' שרצה לזכות לעצמו והמורה הזה משמע דס"ל סברת המורים שכתב הרמב"ם שכל שכיון לזכות לעצמו קנה ואפילו שלא חזר בפני עדים ושנאמן לומר שכיון לזכות לעצמו אבל לדעת המורים דחזרה בעדים בעינן לא סגי בשינוי לבדו וכשאמר שלכך נתכוון ואנן ודאי לא נקטינן כהפרזת המורים ההם אלא כדברי הרשב"א ז"ל והרמב"ם וכדברי הרב המגיד: איברא שבעל העיטור נראה מדבריו דבשינוי בלבד קנה השליח מיהו לדעתו אפילו היכא דאיכא שנוי לא הוי כולו לשליח אלא חולק עם בעל המעות כיון שבאה לו הנאה על ידו הילכך נראה דלכל הדעות כל שלא חזר בפני עדים יש לו לראובן חלק בריוח ובפרק הגוזל האריך המרדכי במי שהרויח בממון חבירו ולכל הסברות שכתב כל שנתנם מתחלה על דעת להרויח בהם והרויח בהם בעל הממון נוטל חלקו יעוין שם הנר' לעניות דעתי מעפר דל.
 
אליהו ן' חיים:
שו"ת ראנ"ח סימן מה
 
שאלה על אודות האשה אלמנה מר' ברוניטה אשר נמצא כרסה בין שניה /שיניה/ ועמדו הב"ד לחקור על הדבר ואמרה האשה לאיש כמ"ר וואלקי מרקדיאה אנכי הרה שקדשני בפני שני עדים כשרים כדת הנשים ואחר כך בא עלי ונתעברתי ממנו והאיש הנז' כחש בה ואמ' שמעולם לא קדשה ולא בא עליה והאשה הנז' הוציאה שטר קדושין חתום בחתימת עדים מעידים על דבר הקדושין ונפל ספק בין החכמים מורי הוראה היושבים על המשפט בענין האשה הנז' והולד יש מכשיר ויש פוסל והאריכו למעניתם בין בכלל המעשה הנז' בין בפרטיו והנה הובאו הדברים לפני כל יודעי דת ודין רבותנו אשר בארץ הזאת וכלם פה אחד הסכימו לדברי המכשי' בה וכתבו שטנה נגד כל מערער ומגמגם נגד כבוד האשה הנז' ונשאלתי אחוה דעי אף אני.
 
תשובה אמנם בענין פרטי המעש' גם בענין הולד לא אאריך להיות הדברים בזה לעת כזאת משנה שאינה צריכה גם לא בענין התר האשה לעלמא כי בלתי ספק אין מי שיחלוק שיתירוה לעלמא בלא גט אך בזאת אטפל כעת בענין אסור האשה והתרה לכמ"ר וואלקי הנז' שיש לספק ולומר שכיון שדבר הקדושין התברר על פי עדים ומחזיקים אותה מקודשת לכמ"ר וואלקי וכמ"ר וואלקי הנז' אומר שלא בא עליה ושאין ההריון ממנו והאשה כרסה בין שניה א"כ לפי דבריו האשה הנז' הרתה לזנוני' אחר שנתקדש' לו ונאסרה עליו והולד ממזר לפי דבריו ואף על גב שלענין הולד אם הוא ממזר או לאו אפילו היה אומר בפי' שקדשה והולד אינו ממנו אלא מאיש אחר הדבר תלוי במחלוקת הפוסקים דלהרמב"ם נראה שנאמן בכל ענין לומר על בנו שאינו ממנו אלא מאיש אחר כמו שמבואר לו בפר' ט"ו מהלכות אסורי ביאה וכן דעת ר"י ולבה"ג ולר"ת אינו נאמן אלא דוקא כשפוסל אותו ע"י הכרת בכור שאומר על בן קטן בין הבני' שהוא בכור שנמצאו הגדולים ממזרים כמו שכתבו התוס' ביבמות ובפרק יש נוחלין ולפי דבריה' אינו נאמן על הולד הזה גם יש מי שסובר שאין האב נאמן על הבן לומר שהוא ממזר אלא דוקא כשאין האם מכחשת אותו אבל כשהאם מכחישתו לא כאשר יראה הרואה בדברי רי"ד הדפוסים במ' קדושי' עלה דההי' דזה בני ממזר גם בהגהה שבאלפסי כתוב משם ריא"ז נאמן האב לומר על בנו בני זה ממזר שאשה שנשאתי היתה ערוה אצלי כו' ואף כשהאמינתו תורה לאב לא האמינתו אלא כשהוא אומר שהוא בנו אלא שנולד בפסול שאמו הית' אסור' עליו משום אסור אחר ושמא לא הכיר בה עד עתה אבל אם הוא אומר שאשתו זנתה תחתיו ומאחר נתעברה ואין זה בנו אינו נאמן עליו שעל בנו האמינתו תורה ולא על שאינו בנו והואיל והו' בחזקת כשרות לאו כל הימינו לפוסלו ונמצא לפי זה הן רבים עתה ג"כ אשר יסברו בנדון דידן שאינו נאמן אי משום דאינו פוסלו ע"י הכרת בכור ואי משום שהאם מכחשת ואי משום דאינו אומר שהוא בנו אלא שנולד באסור אלא שאשתו זנתה תחתיו ואינו בנו ואע"ג שמטעם דמתיר זה אינו מתיר זה ור"ת וה"ג האומרי' דדוק' ע"י הכרת בכור נאמן ע"כ פליגי אהך סברא דריא"ז וסוברים דיכול לעשות בנו ממזר אפי' ע"י שאומר שאינו בנו גם התוס' שפי' דהא דנאמן לומר זה בן גרושה ובן חלוצה והוא ילפינן ליה מדהאמינתו תורה לומר שהוא בכור ופוסל את האחרים כמבואר להם בקדושין וביבמות וביש נוחלין ע"כ פליגי אהך סברא דריא"ז זכרו לברכה מ"מ ריא"ז ודאי מודה דכשאומר אינו בני אינו נאמן וכבר כתב מהרי"ק ז"ל דכשיש שני פוסקי' מתירים הגם שמטעם שמתיר האחד אינו מתיר האחר מצרפינן דברי שניהם להתר והביא ראיה מההוא דפרק השוחט דהשוחט ונתז דם על הדלעת דר' אמ' מכשיר ור' שמעון תולין וכן ירא' מדברי הר"ן ס"פ כל הגט גבי איזהו לאלתר כל שלא עבר אדם שם ואותה הראיה שהביא יש ללמוד לנדון דידן אעפ"י שיש לדון בזה ובדקדו' דברי רי"ר וריא"ז לפי סוגית הגמר' מ"מ נמצא לענין הולד איכא טעמי לכשרותו ומ"מ פשיטא ודאי דכל זה לא מהני אלא לענין כשרות הולד ופסלותו אבל לענין אסור האשה נראה ודאי דאף על פי שאינה נעשת זונה ע"פ דבורו כמו שכתב הרמב"ם ז"ל מ"מ הרי היא נאסרת עליו על פי דבורו דהא שוייא אנפשיה חתיכה דאיסורא וכמו שכתב הרב המגיד ז"ל שם דעת רבינו שאינו נאמן לפוסל' לעלמ' אפי' במכחיש אבל ודאי לגבי דידיה במכחיש שוייא אנפשיה חתיכה דאסור' דהא ליכא גביה אלא חד ספק' ספק באונס ספק ברצון וספקא דאוריתא לחומרא וטעמ' דפלגינן דבורא או לא פלגינן דבורא אינו מעלה ומוריד בענין זה כלל דמלבד דלא שייך כאן כלל דין פלגינן דבורא דלא שייך לומר פלגינן דבורא אלא בפלוגתא דחד דבורא כגון פ' רבעני לרצוני שהוא דבור א' כלו ומקימי' חציו ומבטלי' חציו וכן פלו' בא על אשתו וכן אנוסין היינו מחמת ממון ועבד שהביא גטו וכתו' כל נכסי קנוין לך שבכל אלה חצי הדבו' הוא תשלום חצי הדבור האחר דבכלל הרביעה איכא נרב' ואנו מאמינין אותו במ"ש שפ' רבע ולא במ"ש שרבע אותו כדפי' התוס' שם אבל בנ"ד אינו דבר א' כלל אבל הם ב' דברי' נפרדים זה מזה שכשהוא אומר לא קדשה עדין איפ' לומר שבא עליה ואיפ' שלא בא ואין הביאה נמשכת מהקדושין כלל ואיפשר לקדושין בלא ביאה ולביאה בלא קידושין ואי מהימנינן ליה על מה שאומר שלא בא עליה ולא מהמנינן ליה על מה שאומר שלא קדשה לא חשיב בהכי פלגינן דבורא כלל ואפילו בעבד שהביא גטו וכתוב בו עצמך ונכסי קנויין לך לא חשבינן פלגינן דבורא בפ"ק דגיטין וזה דבר פשוט מ"מ אפי' כשת"ל דשייך בזה דין פלגינן דבורא ותאמר דה"ל חד גופא ובחד גופא לא פלגינן דבורא אין זה מציל מאסור שוייה אנפשיה חתיכה דאסור' ואפילו לא נאמין אותו לענין הקדושין נאמן במה שאומ' שאין ההריון ממנו לאוסרה עליו דבעינן לשוייה עליה חתיכה דאסורא אפילו אי לא פלגינן דבורא לא אמרינן ביה לא פלגינן דבורא וכדכת' התוספות ביבמות פ' כיצד דקאמר התם תלמודא דר"י לית ליה פלגינן דבורא והק' התוס' דהכא לר' יהודה לית ליה פלגינן דבורא ובפ' החולץ אמרינן ההוא דאתא לקמיה דר' יהודה א"ל נתגיירתי ביני לביני א"ל נאמן אתה לפסול עצמך ואינך נאמן לפסול בניך אלמא פלגינן דבורא ומי' י"ל דהתם לאו מטעם עדות נאמן דהא אדם קרוב אצל עצמו ועוד דאם נאמן לפסול עצמו איך איפשר שיהיו בניו כשרים אלא הא דפסליה היינו לאוסרה על בת ישראל דשוויה אנפשיה חתיכה דאסורא או אם נגח שור של ישראל את שורו פטור דהודאת ב"ד כמאה עדים דמי וכן כתבו בפ' החולץ וא"כ כל הטעמים הנז' אינם מספיקין להתיר אשה זו לכמ"ר וואלקי שישאנה אם נחזיק דבריו באומר בפי' שזנתה ואין כאן מקום לספק אלא מצד שאיפשר לומר שהבעל לא שוייה עליה חתיכה דאסורא דלפי דבריו אף על פי שהוא אומר שלא בא עליה מכל מקום הרי אומר ג"כ שלא קדש ולפי דבריו פנויה היתה ואינה נאסרת עליו ואין כאן מקום לספק אלא מצד שהבעל לא שויא עליה חתיכה דאסור' דלפי דבריו אף על פי שהוא אומ' שלא בא עליה מכל מקום הוא אומר שלא קדשה גם כן וכיון שאנו באים לאוסרה מפני דבריו ולפי דבריו אינה אסורה אף על פי שעל דבר הקדושין הוכחש מצד העדאת העדים ולענין התרה לשוק מחזקינן לה מקודשת כיון שעדים מכחישים אותו מכל מקום כיון שמצד עדות העדים אינה נאסרת עליו אלא מצד דבריו והוא לפי דבריו אינו אוסרה עליו שהוא מכחיש בקדושין אם כן אין כאן כלל שוייה אנפשיה חתיכה דאסורא דטעמא דשוויה אנפשיה חתיכה דאסורא לאו משום שהדבר אמת אסרינן ליה אלא משום הודאת פיו כדכתב מהר"ר איסרלן בכתביו ואיפשר גם כן לומר דכיון שהוכחש מהעדים על דבר הקדושין מ"ש שלא קדשה הוה ליה כמאן דליתיה כיון דאנן סהדי שקדש' וכיון שהוא אומר שלא בא עליה הא שוייה אנפשיה חתיכה דאסורא ואסורה עליו והסברא נוטה לכאן ולכאן ודבר זה צריך חפוש בספרי' ודברי השואל נחוץ מאד אשר אין דרך לנטות ימין ושמאל ונראה כדמות ראיה לומר דחשיב כי האי גוונא שוייה אנפשיה חתיכה דאסורא אף על פי שלפי דבריו אינה אסורא לו כיון שלפי דברי העדים היא נאסרת עליו מההיא דאמרינן בשבועת הדיינין /מ"א, ע"ב/ ההוא דא"ל לחבריה הב ליה /לי/ ק' זוזי דאוזיפתך א"ל לא היו דברים מעולם אזל אייתי סהדי דאוזפיה ופרעיה אמ' אביי מאי נעביד אינהו אמרי אוזפי' אינהו אמרי פרעיה כבר /לפנינו בגמרא: רבא אמר/ אמר כל האומר לא לויתי כאומר לא פרעתי דמי הא קמן דאף על גב דלפי דברי העדים אין כאן חוב דאינהו אמרי פרעיה מכל מקום כיון שלפי דבריו לא פרע דכל האומר לא לויתי כאומר לא פרעתי אף על גב דלפי דבריו נמי אין חוב דאיהו אף על גב דאמ' דלא פרע הא קאמר נמי דלא לוה מכל מקום כיון שבמ"ש שלא לוה הוכחש ע"י העדי' נקטינן הודאתו דלא פרע אף על גב דאינו מודה שחייב ואין אנו אומרים אם אתה בא מחמת העדים אין כאן חוב ואם מחמת הודאתו אין כאן חוב אלא אמרינן דהודאת בעל דין כמאה עדים דמי ונמצא לפי זה יש כאן חשש שוייה אנפשיה חתיכה דאסורא אלא שבענין נאמנותו איכא למשדי נרגא אי מהימן אי לאו מכח דשמא אינו אומר כן אלא כדי שלא יזקק לאשה ולולד דהא אשכחן דכל היכא דאיכא למתלי שאומר כן לאי זו כונה לא אמרינן ביה הא שוייה אנפשיה חתיכה דאסורא וכי היכי דאמ' דאם נתנה אמתלאה לדבריה נאמנת ה"נ אם אנו רואים אי זו אמתלא שיש לספק שאומר כן משום ההיא סברא לא אמרינן הא שוייה אנפשיה חתיכה דאסורא וכיוצא לזה כתב המרדכי בפ' האומר מעשה באחד שאסר אשתו עליו שאמר שזנתה מאחר ונשאל למורי ה"ר שמעון אם נאמן אם לאו והשיב כמדומה לי ששמעתי מרבותי מפרשים האומר' טמאה אני לך תביא ראיה לדבריה ואינה אסורה עליו ואם כן כופין אותה ומשמשתו כמו במורדת שנראין הדברים שכופין המורדת וכו' ולישנא נמי משמ' הכי שמא עיניה נתנה באחר משמע ולית חששא כלל במלתא ומשמע דמותרת ולפי הסברא הואיל ונגזרה הגזרה שלא לגרש אשה בעל כרחה חיישינן שמא עיניו נתן באחרת ומותר בה וכופין אותו אף על פי שיש לתמוה קצת למה אינה נאמנת לאסור עצמה מיגו דאי בעיא אסרה עצמה בנדה וכו' גם ראיה מהנהו נהלויי ונפטויי וכו' עד שכתב וכמדומה לי שיש לי ראיה גדולה מכאן אף למי שלבו נוקפו שלא להאכיל לאדם דבר האסור לו עכ"ל גם הרשב"א ז"ל בתשובה כתב על כיוצא בזה דכיון שאינו יכול לגרש אלא מדעתה וכל דאגיד בה לא יהבו ליה אחריתי לפיכך חוששין כמו שחוששין באומרת טמאה אני לך וקרוב הדבר שאפי' בעונה שהוא משועבד לה מותר דב"ד מתנין לעקור דבר מן התורה משום מגדר מלתא וכמו שהתירו באומרת טמאה אני לך כך יש להתיר באומר טמאה היא לי במקום שא"א לגרש אלא בטענה וע"פ ב"ד כדי שלא יהו בנות ישראל ובני ישראל רגילין בכך ומכל מקום אפילו באה לומר שהיא אסורה לו ושוייה אנפשיה חתיכה דאסורא הוא יחוש לעצמו ואם תרצה היא למחול על העונה ושלא יוציא בגט יתן לה שאר וכסות והנה הרב ז"ל עם שאינו מחליט המאמר בזה כדברי המרדכי מכל מקום דעתו נוטה להתר כמו שמבואר בדבריו וכן כתוב זה בהגהת מימון פרק כ"ד מהלכות אישות ואף על פי שהתוספות במסכת נדרים כתבו וז"ל וא"ת טמאה אני לך אמאי לא מהימנא הא שויתה נפשה חתיכא דאסורא כדאמרינן בקדושין פרק האומר קדשתני והוא אומר לא קדשתיך וכו' ותירץ הרב ר' אליעזר דלא מצינו זונה שהיא אסורה לכהן דודאי הוא מוזהר עליה אבל היא אינה מוזהרת עליו הילכך גם לדבריה אינה אסורה בו והשתא לפי דברי הרב הזה יר*אה דאין ללמוד כלל מאומרת טמאה אני לך לאומר טמאה את לי דבאומר טמאה את לי הא שוייה חתיכה דאסורא ואיהו ודאי מוזהר עליה מכל מקום הרי התוספות כבר הק' על דברי הרב הנז' קושיות עצומות ודחו דבריו בשתי ידים והעלו דטעמא דמלתא דכיון שיש לחוש שמא נתנה עיניה באחר יש כח ביד חכמים לעקור דבריה מכל וכל בסברא גדולה כזאת נמצא אם כן לדברי המרדכי והרשב"א ובעל ההגהות אין אומרים בזו כבר שוייה אנפשיה חתיכה דאסורא כיון דאיכא למי*חש שמא עינו נתן בגירושין וא"א לו לגרשה בע"כ כי היכי דאמרינן גבי טמאה אני לך ואף על פי שאין הנדון דומה לראיה ממש דהתם אמרינן שהיא אומרת שנטמאה ונאסר' עליו מפני שעיניה נתנה באחר אבל הכא אינו אומר הוא שנאסרה עליו עד שיצדק לו' שאומר כן כדי שתאסר עליו ויגרשנה שהוא אינו מודה בקדושין ולפי דבריו מותרת היא ואם היה רצונו לגרש' בע"כ היה מודה בקדושין ומכחיש בביאה ואין לומר כלל שהוא אומר שזנתה כדי לגרשה אלא אומר שלא קדשה כלל ובהא מלתא הא אתכחש מן העדים מכל מקום איכא למימר שהוא אומר כן כדי שיפטר ממנה ממ"נ שאם יאמן שלא קדשה הרי אין עליו חיוב כלל ואם יוכחש בענין הקדושין מכל מקום תאסר עליו ויגרשנה בעל כרחה ונמצא יש לחוש בו שמא עיניו נתן באחרת ומכל מקום יש לנו ללמוד מהראיות דלעיל דכל היכא דאיכא טעמא לומר שמשקר לא אמרינן מה לנו אם משקר הא איהו שויה אנפשיה חתיכה דאסורא ומהמשנה בעצמה יש לנו ללמוד כן וכמו שדקדקו הפוסקים דלעיל ולמדו ממנה על האומר טמאה את לי ואף על גב שהיה נראה לכאורה מסוגית הגמרא בנדרים שאין ללמוד מטמאה אני לך לטמאה את לי דטמאה אני לך איהו לא ידע במלתא ועבידא דמשקר' ומשום הכי חיישינן שמא עיניו נתן באחרת אבל בטמאה את לי דאיהי ידעה אי לאו דקושט' הוא משום דנתן עיניו באחרת לא היה אומר כן ובודאי שוייה אנפשיה חתיכה דאסורא וכי היכי דקאמר תלמודא התם דהאומרת לבעלה גירשתני נאמ' אפילו למשנה אחרונה משום דאיהו ידעי במלת' ולא דמי לטמאה אני לך מכל מקום כיון שהפוסקים דלעיל המרדכי והרשב"א ובעל ההגהות לא חלקו בכך אין לנו לחלק ולא מסקינן דנאמנת אלא גבי גירשתני דחזקה אין אשה מעיזה פניה בפני בעלה אבל איש בפני אשתו דמעיז ומעיז אין לחלק כלל בין טמאה אני לך דלא ידע בעל בה ובין טמא' את לי שיודעת האש' בה וכי היכי דאשכחן התם דלא אמרינן שוייה נפשיה חתיכה דאסורא משום חשש דעיניה נתנה באחר ה"ה באומר שאשתו זנתה לא שוייה עליה חתיכה דאסורא היכא דאיכא שום דבר למתלי שבסבתו אומ' כך ובנדון דידן שיש ידים מוכיחו' שמשקר מכמה אנפי' אין אומרים הא שוייה אנפשיה חתיכה דאסורא ומותר לישאנה כ"ש שאין האסור מפורש בדבריו שאף על פי שאומר אינו גט הא איהו נמי קאמר שלא קדשה ויש לספק דשמא בכי האי גונא לא משוי לה חתיכה דאיסורא וכדכת' לעיל ובפרק ב' דכתובות משנת העדים שאמ' כתב ידנו הוא זה מדברי התוספות שם יש להוכיח מה שהסתפקתי בדין זה אם נאמר שאין כאן שוייה אנפשיה חתיכה דאסורא כיון שלפי דבריו אין כאן אסורא ע"ש זה הנר' לעניות דעתי מבלתי התבוננות נתן לחפזון השואל אנכי מעפר דל.
 
אליהו ן' חיים:
שו"ת ראנ"ח סימן מו
 
שאלה ראובן שהי' לו בן א' וג' בנות רבקה ורחל ולאה והבן היה מכלל האנוסי' אשר בפורטוגאל אמנם עתה נהפך לאיש אחר ונעשה גוי גמור מושך בערלתו יודע רבונו ומכוון למרוד בו ומעשיו מוכיחין עליו שהוא אדוק בע"ז כ"כ שלקח את בן אחיו בחזקה שהיתה הורתו ולידתו בקדושה והוציאו מדת האמת ועשאו גוי ע"א על כרחו ורבקה בת ראובן הנז' עדין היא אנוסה בפורטוגאל ורחל היתה נשואה לאחיו של ראובן הנז' ולה שני בנים ממנו ולאה נשואה לאיש א' מישראל ומתה רחל ונשארו בניה אחריה וראובן הנז' בהיותו בריא כתב בכתב ידו וחתם בתורת צואה שכל מה שיעזוב מנכסיו אחרי מותו יהיו בני בתו אפוטרופו' עליו ויזכו בו בתורת ירושה ואם בנו יחזור תוך שנה א' יתנו לו שליש הנכסים ואם לאו לא ירש ולבן בנו יתנו לו כו' ולא הזכיר ללאה בתו כלל ואמר בלשון לעז אישטוש די"שו פור מיש אירידירוש אי אוטרה נינגונה פרשונה לו שיאה ובודאי שעליה כיון דלא יעלה על הדעת דאיש נכרי ירשנו זאת ועוד דידענו נאמנה שלא היתה נוהגת בכבודו כשורה ובפי' היה אומר שיורשיו האחרים ירשו כל נכסיו ולאה בתו לא תירש כלום וכן בשעת מיתתו צוה וקיים הצואה הראשונה בפני עדים וכתוב וחתום ועתה יורנו מורנו מורה צדק אם יכולה לאה לתבוע מירושת אביה.
 
תשובה לענין שאלת השואל אם לאה יכולה לתבוע חלק ירוש' הדבר ברור שאלו לא היה לראובן בנים כי אם בנות שאין ללאה חלק ביירוש' /בירוש'/ כיון שנתן ירושתו לבני הבת האחרת שהם ראויים לירש כמו ששנינו במשנה איש פלוני בני לא יירשני לא אמר כלום וכו' ר' יוחנן בן ברוקא אומר אם אמר על מי שראוי ליורשו דבריו קיימין ועל מי שאינו ראוי ליורשו אין דבריו קיימין ואיפסיקא הלכתא כר"י בן ברוקה וכן פסקו כל פוסקי הלכות ואף לדעת הסוברים דלא אמרינן הכי אלא בש"מ ה"נ שכיב מרע הוא דאף על גב שמתחלה סדר צואה זו בעודנו ברי' כבר חזר ויסדה כשהיה ש"מ וה"ל צואת ש"מ: וכן לענין ירושת הבן אשר לראובן בפורטוגאל אשר הוא בחזקת גוי ומשומד להכעיס הדבר ברור גם כן שאין נותנין לו ירושת אביו דעד כאן לא נחלקו הראשונים ז"ל אלא אם המשומד יורש את אביו דבר תורה או אם אינו יורש דבר תורה אבל לענין נתינת הירושה לו לכ"ע אין נותנין דאפילו למאן דסבר דמשומד יורש את אביו מודה הוא שאין נותנין לו הירושה מקנס חכמים דאזיל ואכיל בגיותיה והפקיעו ממונו ממנו אבל מה שיש לעיין בנדון זה לענין לאה הוא זה דנהי דלמאן דאית ליה דמשומד אינו יורש את אביו דבר תורה נמצא שהבנות ובני הבת ראויות לירש וכשהוריש לבני הבת ה"ל אמ' למי שראוי ליורשו ודבריו קיימין אבל לדברי הסוברים שמשומד יורש את אביו מן התורה אלא שחכמים הפקיעו את ממונו נהי דלענין לתת לו את הירושה לא עבדינן מעשה דלכולי עלמא אין נותנין לו מכל מקום לא חשיבי הבנות ובני הבת ראויות לירש אלא הבן והאומר הבת תירשני במקום בן לא אמר כלום ואין דבריו קימין וכי תימא לענין ירושת לאה שבא עליה השאלה לא נפקא מידי דממה נפשך אין ללאה חלק ונחלה בנכסים דאם דברי ראובן קימים הרי הוציא לאה מן הכלל שהוריש לאחרי' נכסיו ואם דבריו בטלין משום דחשבינן לבן יורש אם כן אין ללאה כאן ירושה זו אינה כלום דאף על גב דחשבינן ליה יורש להחשיב הבנות אין ראויות לירש מכל מקום כבר ביארנו שאין נותנין הירושה לבן ונשארו הנכסים בפני היורשים האחרים כאלו לא אמר כלום ונמצאת לאה זוכה בחלקה ואין לאה מסתלקת מהירושה אלא מחמת דבריו שהוציאה מן הכלל כשתמצי לומר שדבריו קיימין אשר על זה אנו דנין והנראה לעניות דעתי דהבנות האלה נקראות ראויות לירש והוו דבריו קיימין מכמה טעמי חדא כי הן רבים עתה הסוברים דמשומד אינו יורש ועוד שאפילו לדברי הסוברים דמשומד יורש את אביו אלא דמשום קנסא הפקיעו את ירושתו ומכל מקום ירושתו מופקעת ממנו והוי כאלו לא היה וכן יש לדקדק מתוך תשובת הרא"ש ז"ל שכתב על המשומ' שנתן הירושה שהיה לו לירש מאביו לאמו ומת אביו ובת המשומד באה לירש מכח אבי אביה והאם רוצה להחזיק בנכסים מכח מתנת המשו' והביא תשובת ה"ר יהודה שהשיב שהמשומד אינו יורש ופי' עלה דמדרבנן הוא שאינו יורש משום קנס וסוף סוף מסיק עלה דכיון שאינו יורשו מיד כשמת האב זכתה בת המשומד מכח אבי אביה ולא היתה למשומד מעולם זכיה בהם ומתנתו לא היתה מתנה כלל דכיון שהפקיעו חכמים ירושתו עמדה הבת במקומו וכו' ואע"ג שיש להבין קצת בענין תשובה זו שמשורת הלשון שכתב וכיון שאינו יורשו נראה שזה נמשך ממה שפי' על דברי ה"ר יהודה דקרא אסמכתא בעלמא הוא דאף על פי שחטא ישראל הוא אבל קנס הוא שקנסו חכמים כו' ואדרבה אם היו דברי ה"ר יאודה כפשטן דמקרא ממש נפקא לן דאינו יורש היה דינו של הרא"ש יותר מוכרח וצריך לומר דהאי וכיון אינו נמשך לפירושו שפי' דברי רב יהודה אלא אעיקרא דמלתא קאי דכיון דמכל מקום אינו יורש משעה שמת וכו' אלא דאגב אורחיה פי' גם כן דברי ה"ר יאודה ויש לפרש גם כן דהיא גופה קאמ' דאף על גב דנר' לו דקרא אסמכתא בעלמא היא וכו' מכל מקום כיון דאינו יורש משעה שמת וכו' ואף על פי שהרא"ש מסיים על' וכל טצדקי דאית למעבד כדי לקיי' נחלה דאורייתא עבדינן ויש לאומר לומר דע"כ לא אמר הרא"ש כן אלא לקיים נחלה דאורייתא ועם זה יצא לנו גם כן יישוב ענין א' שעמדו עליו הראשונים שנראין דברי הרא"ש בתשובה סותרי' מה שכתב בפסקי' דמשומד יורש את אביו ומהרי"ק ז"ל יישב דבפסקים דינא קאמר ומה שכתב בתשובה הוא תקנתא ומה"ר ד"ך /רד"ק/ יישב בתשובה שמה שכתב הרא"ש בפסקים היו קודם שעמד על תשובת ה"ר יאודה ובתשו' חזר בו ממה שכת' בפסקים אף על פי שהכלל אצלנו בכל מקום שדברי הרא"ש מתחלפים בתשו' ובפסקים שמה שכותב בפסקים עקר וכמו שכתב מהר"י קולון ז"ל מ"מ בנדון זה שהחזרה היא מתוך דברי תשובה שראה אחר כך דברי התשובה עקר ואיפשר ליישב על הדרך שכתבתי דע"כ לא אמ' הרא"ש לסמוך על זה לגמרי ולומ' דהמשומד ה"ל כמאן דליתיה אלא להעמי' נחלה דאורייתא שאם אתה אומר שהמשומ' יורש נמצאת מתנתו קימת ונחלה בטלה אבל במקום שאין שם בטול נחלה על ידי המשומד אלא אדרבה קיום נחלה לא אמרינן דמשומד כמאן דליתיה ומ"מ בנדון דידן בין כך ובין כך נחלה דאורייתא קימת אלא שכיון שהגדולי' לא ראו לחלק בכך אין לנו גם כן לחלק בכך ולדבריהם בין כך ובין כך דברי התשוב' עקר ועליה סמך הרד"ך גם כן לענין מעשה בכיוצא בנדון שלנו שאשה שמתה והיתה לה אחות ואח שנטמע בין הגוים ובאה האחות לירש מכח התקנה והבעל היה דוחה אותה באמרו שהירוש' נוגעת לאח המשומד ודן בה שהאחות יורשת והביא תשובת הרא"ש יעויין שם:
 
ואף ע"פ שהבן הזה כפי הנראה מדברי השואל לא יצא מן הכלל מתחלתו בעצמו אלא שהיה מכלל אנוסי פורטוגאל שנאנסו אבותיו ונולד בגיות ואע"פ שהיה איפשר לו לצאת ולא יצא מכל מקום עדין ה"ל כתנוק שנשבה לבין הגויים והיה איפשר לומר שאין דנין בו דין משו' גמור לענין הירושה ולא הפקיעו אלא ממון המשומד שנשתמד הוא בעצמו מכל מקום כפי דברי השואל שלא עמד כמנהג האנוסין אבל הוסיף על חטאתו ופקר טפי נראה שיש לו דין משומד ודאי מיהו כל זה הוא מצד ירושת הבן הזה אבל מדברי השאלה מתוך גנותו של הבן הזה נראה שראובן זה יש לו יורש אחר בן הבן שהוא בן אחיו של הבן ומעיד עליו השואל ששמדותו היתה בעל כרחו על ידי הבן אשר בפורטוגאל ששמדו והבן ההוא כפי הנראה אינו במדרגת המשומד שאינו יורש את מורישו ואין הבנו' יורשות וכיון שכן חזרה צואת ראובן אומר יירש מי שאינו ראוי לירש ואין דבריו קיימין אבל מ"מ כל זה איננו שוה לתביעת האחות שממ"נ אין כאן לאחות כלום שאם הצואה קיימת זכו בני האחו' ואם אין הצואה קימת אין כאן כלום לה גם כן ובני האחות מחזיקים בנכסים מחמת אפוטרופוסותם שמנה אותם אפוטרו' וצואה זה של המנוי מאן מרמי לה מידייהו: מעפר דל.
 
אליהו ן' חיים:
שו"ת ראנ"ח סימן מז
 
נשאלתי על קטן פחו' מבן ט' שנים שקד' לו אביו אשה ובהיות הקטן בן י"ג שנה וחצי נפט' ויש לו אח אם האשה זקוקה ליבם אם לאו:
 
תשובה קדושי קטן אין בהם כלו' וזה מבואר בעצמו אין צורך לראיה כלל אלא שמהרי"ק בשרש ל' כתב הנרא' קצת מן הגדולי' שחששו בקטן שקדש לו אביו אשה והגדיל אח"כ מצד ב' טעמים חדא משום דזכין לאדם שלא בפניו וחדא משום דכיון דגדל ולא מיחה חיישינן דילמ' ארצויי ארצי אביו קמיה משגדל והסכים בקדושין ועכשיו הוא חוזר בו וכתבו שם ואין לפקפ' באסור אשת איש והשתא נר' דכפי טעם דזכין לאדם שלא בפניו אפילו כשהוא קטן חלו הקדושין דומיא דכל זכין לקטן שהוא זוכה בקנין ההוא אפילו בעודו קטן וה"נ הרי היא מקודשת לקטן ההוא בקטנותו וכשמת נפלה לפני אחיו מיהו הטעם השני שכתב ועוד שכיון שהגדיל ולא מיח' חיישי' דילמ' ארצויי ארצי לא שייך בנדון זה כיון שמת בקטנותו אלא שזה אינו אלא לכשת"ל דתוך זמן כלפני זמן לכל מילי אבל מצאתי לבעל העטו' שהק' על זה ומתוך כך העלה דלאו לכל מילי אמ' תו' זמן כלפני זמן אלא דוקא לענין נדרי' אבל לענין גיטין וקידושין תוך זמן כלאחר זמן וסברא זו ייחס מהר"י מינ"ץ זלה"ה לבעלי התוספות דאינהו נמי חיישי קצת לסברת תוך זמן כלאחר זמן ולפי זה בנדון זה שייך הטעם הב' ג"כ והחושש לסברת המורים ההם יש לו לחוש בנדון זה ג"כ ולכאורה היה נראה שיש אחרים שסוברי' כסבר' המורים ההם שהרי"ף כ' שהאיש העושה שליח לגרש את אשתו יש לבודקו היטב אם הוא רך בשנים אם הביא סימנין אם לאו שלא יהיה קטן וכו' כמו שכתב הטור /אה"ע/ סי' קמ"א והשתא יש לדקדק דמה צורך לבדיקה זו שאם אנו מספקי' בשעת הגירושין שהוא קטן א"כ כ"ש שהיה קטן בשעת הקדושי' שקדמו לגירושין ואין בקדושיו כלום ואפילו בלא גט שריא אלא נר' דמשכחת לה בכה"ג שקדש לו אביו אשה וחלו הקדושין אעפ"י שהוא קטן וגירושיו לא מהני אא"כ הוא גדול כך היה נר' לכאורה אבל כד מעיינת בה לאו כלום היא ואדרבה מכאן ראי' שאין לחוש לקדושי' בכה"ג וזה שד' הרי"ף אלה אעפ"י שנראים כמתמיהים תלמוד ערוך הם בפר' מי שמת שאמרו בודקין לגירושין ולקדושין ופריך תלמודא וכי מאחר שנבדוק לקידושין למה לי למבדקיה לגירושין ומשני כגון יבם בן תשע שבא על יבמתו שקנאה בביאה והשת' אדרב' יש לדקדק דאם איתא בקטן שקדש לו אביו אשה מקודשת משום דזכין לאדם שלא בפניו אמאי לא מוקי תלמודא הא דבודקין לגטין בכה"ג אלא ודאי נר' דבכה"ג אינ' מקודשת כלל או איפש' שהמורים ההם יתרצו דע"כ לא אמרו הם אפי' כפי טעם דזכין לאדם שלא בפניו אלא כשהגדיל הקטן דכל שהוא קטן ודאי לא שייך בקדוש' כלל ואפי' זכה לו אחר אבל מ"מ כשגדל אח"כ והוי בר אישו' מהנו הקדושין שנעשו בעודו קטן מטעם זכין לאדם שלא בפניו ואפילו בלא טעם דארצויי ארצי אבל כל שעדיין בקטנותו ודאי לא ומ"ה לא מצי מוקי תלמוד' ההי' דבודקי' לגטין כה"ג כלל אלא שאין זה נוח כ"כ דאכתי ה"מ לאוקמי בכה"ג ובודקין לגיטין משו' דאי לא הוה גרושין בגדול חיישי' שיגדיל ואז חלין הקדושין אלא נר' דאין קדושין לקטן כלל ושמא י"ל דהה"נ וחדא מנייהו נקט ס"ד כיון שטעם ב' של אותם המורים לא שייך בנדון זה אם לא כשנצרף עמה סברת תוך זמן כלאחר זמן ואותה הסברה רובא דרובא של הפוסקים וכמעט כלם חולקים עליה והטעם הא' נראה חלוש בעקרו המקל בנדון זה לא הפסיד ואעפ"י שזכורני שראיתי בספר א' שהיה מי שחשש לה ומהר"י מינץ הסכים עמו מ"מ עדין הייתי סומך להקל במקום יבם כיון דאין בשומרת יבם חומרת א"א שהיא בכרת אלא אסור לאו ואיפשר שלא חשש מי שחשש אלא באסו' א"א דוקא וכן מדקדק לשון מהרי"ק ג"כ שכתב ואין לפקפק באסור אשת איש וכל שכן אם נבדק הקטן קודם מיתה ולא הביא סימנין דאז ודאי חשיב קטן אפילו למ"ד תוך זמן כלפני זמן וחשש נשרו לא שייך כאן משום חזק' דרבא שלא אמרה רבא אלא בקטן שהגיע לכלל שניו אבל כשלא הגיע לכלל שניו אפילו למ"ד תוך זמן כלאח' זמן ליכא חזקה כלל וזה מבואר בסוגית יוצא דופן ואם לא הביא סימנין הוי ודאי קטן ולא שייך ביה טעם ב' של המורים כלל ואין לפקפק עוד. מעפר דל.
 
אליהו ן' חיים:
שו"ת ראנ"ח סימן מח
 
שאלה אנשים המסובין בסעודת נשואין חייבין להפסיק ולהתפלל מנחה או לא:
 
תשובה נראה שהסעודה שרגילין עתה לשבת בה ביום השבת בחופות אחר חצי היום תחלתה היא באסור מדתנן בפר' יציאות השבת לא ישב אדם לפני הספר סמו' למנחה עד שיתפלל כו' ולא לאכול ובגמרא איכא תרי אוקמתי סתמא דתלמודא מוקי לה במנחה גדולה ובסעודה גדולה ומ"ה אף על גב דאיכא שהות ביום אסור ורב אחא בר יעקב מוקי לה התם אפי' בסעודה קטנה ואף על גב דאיכא שהות טובא גזרה דלימא אתי לאמשוכי והרי"ף והרמב"ם והרא"ש ז"ל פסקי כלישנא דרב אחא בר יעקב דאפילו סעודה קטנה סמוך למנחה גדולה אסור ולפי דבריהם אין להתחיל באכילה אחר תחלת ז' שעות כלל דהיינו סמוך למנחה דמתני' דמנחה גדולה מו' שעות ומחצה וסמוך למנחה היינו חצי שעה כדמשמע בפרק ערבי פסחים דקא' התם דלר' יהודה בע"ש אינו אסור לאכול אלא מן המנחה ולמעלה הא סמוך למנחה שרי ומשום הכי אצטריך למימר דבע"פ אפילו סמוך למנחה ופריך ובע"ש לרבי יהודה סמוך למנחה שרי והתניא לא יאכל אדם בע"ש ובעי"ט מט' שעות ולמעלה וכו' נראה דסמוך למנחה היינו תחלת ט' שעות והיינו חצי שעה קודם מנחה קטנה דמנחה קטנה מט' שעות ומחצה ואף לדברי ר"ת שפוסק כלישנא קמא דסעודה קטנה סמוך למנחה גדולה שרי סעודה גדולה אסור ואין לך סעוד' גדולה כסעודת חופה ואפילו בבעל הבית שבני ביתו מרובין הסתפק בסמ"ק סי' י"א שמא חשיב סעודה גדולה ולכן טוב לירא את דבר ה' להתפלל מנחה ואחר כך ישב לאכול ונראה שהמקילים בזה סמכו על דברי הר"ז הלוי זלה"ה שסובר דלא אצטרכינן לאוקמי למתני' בהני אוקמתי אלא משום דהוה ס"ל דהלכה כריב"ל דאמ' אסור לאדם שיטעום כלום קודם שיתפלל תפלת המנחה דלדידיה אם התחילו מפסיקין ותו לא מצית לאוקמה למתניתין במנחה קטנה אבל כיון דההיא דריב"ל אדחיה לה במקומה כדמשמע בפרק תפלת השחר נקטי' מתני' במנחה קטנה ובסעודה קטנה דאם התחילו אין מפסיקין ובמנח' גדולה לפי זה אפילו סעודה גדולה יכולין להתחיל ואין לגמגם בדבריו ז"ל שאף אם נעמיד המשנה במנחה קטנה מנ"ל דסעודה גדולה סמוך למנחה גדולה שרי דלמא אסור הוא וכדמש' מסתמא דתלמודא דלא פריך הא איכא שהות ביום טובא אלא כי מוקי לה בסעודה קטנה נר' דסעודה גדולה סברא היא לאסור ואף על גב דאיכ' שהות ביום טובא ותלמודא דס"ד לאוקמיה בסעודה קטנה ופריך היינו משום דסתמא דלפני הספ' ולא לאכול ולא לדין וכו' לא משמע בהני פתרי דתספורת של בן אלעשה וסעודה גדולה וכו' דסעודה סתם קתני דיש לדחות דלא הוה ס"ל לתלמודא דסעודה גדולה ראוי לאוסרה במנחה גדולה אלא משום דהוה ס"ל דהא דריב"ל הלכה היא וכיון שבמנחה קטנה אסור לאדם לטעום סברא היא להחמיר בזמן סעודה גדולה ג"כ אבל אי לאו דריב"ל פשיטא דאין להחמיר במנחה גדולה מי יודע אם הרז"ה ז"ל גם כן לא התיר אלא דוקא סמוך למנחה גדולה אבל משהגיע זמן המנח' לא ומכל מקו' אם התחילו אין מפסיקין דהכי תנן התם במתני' ואם התחילו אין מפסיקין ואפי' התחילו באסור איירי כדכתבו התוס' שם ונ"ל שאפילו להרי"ף והרמב"ם שפוסקים כלישנא דרב אחא בר יעקב דמתני' איירי בסעודה קטנה ובתספורת דידן ובגמר דין דוקא הא דקתני אם התחילו אין מפסיקי' לאו דוקא בסעודה קטנה דביה איירי מתני' ומשום דלא אסירי אלא משום גזרה כדאמרי' בגמרא אלא אפילו בסעודה גדולה לדידיה נמי אם התחילו אין מפסיקין והכי משמע בגמ' דקאמ' מאימתי התחלת דין משיתעטפו הדינים רבי יונה אמר משיפתחו בעלי הדין בטענותם והך ע"כ אתיא כרב אחא בר יעקב נמי דס"ל דלא הותר אלא גמר דין סמוך למנחה והרי"ף והרמב"ם שפוסקין כלישנא דרב אחא בר יעקב כתבוה להא דמאימתי התחלת דין כפי ב' המצאיות /המציאויות/ הנז' עליה בגמר' ואפ"ה קאמר דמשיפתחו בעלי הדין הוי התחלת דין דקתני ביה משיתחילו אין מפסיקין ובבדיק' החמץ גם כן שאמרו בגמ' בפסחים האי צורבא מרבנן לא לפתח בעידניה באורתא דתליסר נגהי ארביסר דלמא מימשכא ליה שמעתתא ואתי לאמנועי כתב הרב רבי' יונה דאם התחיל מבעוד יום אינו צריך להפסיק ונראה שלמדו מכאן שאמר ואם התחילו אין מפסיקין דלישנ' דתלמוד' נמי דלא לפתח בעידני' דייק הכי ותמהני מהטור שכתב עליו בספר אורח חיים סימן תל"א ז"ל ונ"ל דכיון שהטעם משום שלא יטריד בלמודו וישכח מלבדוק אין חלוק ואפילו אם התחיל כבר פוסק דהא הכא נמי גבי תפלת המנחה שאסור להתחיל סמוך למנחה מטעם שמא ימשך אחר מלאכתו וישכח מלבדו' ואפ"ה אם התחילו אין מפסיקין ואף כגון אנו שאמרו בגמרא שם שאם התחילו מפסיקין היינו בדליכא שהות דוקא דליכא למימר בדאיכא שהות וליתי שפיר נמי הא דאתמר בפר' במה מדליקין על רשב"י כי הוה מטי זמן תפלה הוה לביש ומכסי ומצלי אף על גב דכגון רשב"י תנן אם התחילו אין מפסיקין דהיינו דוק' בדאיכא שהות ועלה אמרי' כגון אנו מפסיקין אפילו בדאיכא שהות אבל בדליכא שהות אפילו כגון רשב"י פוסק דא"כ קשיא דמי גרע למוד דכגון אנו משאר מלאכות של חול דקתני בהו דאם התחילו אין מפסיקין אבל אי בדליכא שהות איירי ניחא דבשאר מלאכות דאין מפסיקין היינו דוקא בדאיכא שהות וכגון אנו דמפסיקין היינו בדליכא שהות וכן העמידוה רש"י והתוס' ז"ל ועוד דאי אפי' בדאיכא שהות תקשי לן ההיא דרבי זירא דהוה מסרהב להתפלל וקרא עליו ר' ירמיה מסיר אזנו משמוע תורה גם תפלתו תועבה דהא אמרי' דכגון אנו מפסיקין אלא דנאמר דלא אתמר הכי אלא כששעת התפלה עוברת אבל כשאין שעה עוברת לא וכן העלוה התוס' ז"ל וההיא דרשב"י כבר העמידוה התוס' בק"ש אחר שהעמידו ההיא דר' זירא ור' ירמיה בשלא היתה שעה עוברת ובודאי דאפילו בדליכא שהות איירי דהא אמרי' בברכות דר' פלוני לא הוה מתפלל אלא מר"ה לר"ה ורבי פלוני מי"ה לי"ה ומשום דתורתן אומנותן דאם התחילו אין מפסיקין נר' כל זה דכל שיש שהות אם התחילו אינו מפסיק ואי איפשר לחלק כאן משום דהוי לילה ואף לדברי הר"י ז"ל אני מגמגם שהוצרך לומר אם התחיל מבעוד יום אינו מפסיק דהא משמע הכא בשבת דאפילו התחיל באסור אין מפסיק וכדפי' התוספות ז"ל ושמא י"ל דהר"י לאו דוקא קאמ' אלא אורחא דמלתא נקט דאינם מתחילים משחשכה כיון שאינו רשאי לעשות כן ולכן כתב הדבר כפי הנוהג שהתחיל קודם הלילה שאינו צריך להפסיק וה"ה אם התחיל אחר הלילה דאין מפסיקין איפשר דבדיקת חמץ כיון דמצוה היא לא דמי לק"ש ותפלה דבמצוה אפי' רבי שמעון בן יוחי וחביריו דלא היו מפסיקין לק"ש ותפלה כדאמ' התם בשבת לעשות מצוה היו מפסי' דדוקא גבי תפלה וק"ש לא היו מפסיקין זה שננו וזה שננו ואין מפסיקין שננו מפני שננו כדאיתא בירושלמי כתבוהו התוספות פ"ק דמ"ק דבור כאן במצוה שא"א לעשותה כו' ואם כן בסעודת שלנו גם כן כל שעדין יש שעה להתפלל אינן צריכין להפסיק אבל בדליכא שהות צריך להפסיק מיד ובתרומת הדשן הביא סברא אחת על האוכלים בסעודת נשואין והשעה עוברת לתפלת המנחה שיש מן הגדולים שסוברים שאין עומדין להתפלל משום דחשבי להו עוסקין במצוה ופטורים מן התפלה עכ"ל ואין טעם לסברא זו כלל דאפילו בתלמוד תורה אמרי' דמפסיקין בדליכא שהות ומפשט דברי התוס' נמי בפ"ק דשבת נראה הפך זה שכתבו שם בדבור תספורת של בן אלעשה ז"ל ודוקא סעודה גדולה כגון סעודת ארוסין ונשואין אסור כו' נראה דסעודה דמתני' דעלה תנן אם התחילו אין מפסיקין דוקא בדאיכא שהות אפי' בסעודת אירוסין ונשואין וסברא הי' לדקדק זה מדברי התוס' דאי לאו דס"ל דאפי' בסעודה בכה"ג שייכי כל מה שיש לדקדק ממשנה זו כדי להודיע שעור סעודה גדולה לבד לא הוו נקטי ליה איך שיהיה סברא זו אין ראוי לתפוס אותה עקר ושום פוסק לא הזכירה כלל ואולי מתוך סברא זו יצא להם להקל בתחלת הסעודה גם כן שמתחילין אפילו אחר שהגיע שעת מנחה דחשיבי עצמם מבקר עד ערב שמתעסקים עם החתן אם בבית הכנסת או בשאר צרכיו רוב האוכלי' שם עוסקים במצוה ואינן חייבים לפסוק. מעפר דל. אליהו ן' חיים:
שו"ת ראנ"ח סימן מט
 
שאלה ראובן היה פורע עולי המלכות עפ"י ער*ך מממונו נכסי' וקרקעות כמנהג ונפטר לבית עולמו והיתה לו בת יורשת וחלה אשת ראובן ובעל הבת הנז' בא בפשר עם הקהלות ע"י נכבדי וטובי העיר אשר הובררו בעסקי הקהלות על כל עניני עולי המלכות ברשות כל הק"ק יצ"ו בעצת הרב המנהיג כל הק"ק ונתנה להם סך ממון באופן שמפירות הסך ההו' יפרעו הק"ק לעולי המלכות שבכל שנה כאשר היה מנהג הקהלות ואנשי הק"ק קבלו עליהם דין הרב המנהיג וקבלו הסך הנז' ופטרו את הממון אשר ירשה מכל עולי המלכות פיטור גמור וכתבו שטר פטורין ונתנו בידה בחר' חמו' לקיים כל הכתוב.
 
וזה נסח השטר אנחנו ח"מ מהכח המסור עלינו מצד כללות הק"ק בני רומניה יצ"ו אשר פה קוסטנדינה על דבר עריכה אשר ניתמנינו על כן התפשרנו עם כ"ר פ' בהסכמת החכם השלם פלוני בעד העולים של המלכות שהיה חייב פל' שמהקהל פ' חמיו של פ' וקבלנו מיד פ' סך פ' ובא לידינו הסך הנזכר נתנם פלוני הנזכר מחשבון ירושת אשתו פלו' מנכסים וקרקעות שהשאיר אחריו פלו' אחרי מותו וירשו אותם בנותיו פלו' ופלו' ומעתה סברנו וקבלנו בפשר הזה בהסכמת החכם השלם וברשותו פטרנו את פ' הנז' מהנכסים הנז' מהנכסים והקרקעות שנפלו לאשתו הנז' בחלקה מירושת אביה לה ולכל באי כחו ממנהג הבאים אחריו פיטור שריר וחזק עד עולם שלא יבוקש ממנו שום גבייה ושום זריקה שבעולם מצד הירושה שנפלה לאשתו הנז' מאליה הנז' מחמת פרעון עולי המלכות שלפלו' הנז' ובהסכמת החכם הנז' החרמנו חרם חמור שלא לערער שום אחד על פלו' כדי לבקש ממנו שום צד גבייה ושום זריקה בשום זמן בעולם וכל מי שיקום ויערער על ענין זה ישכנו נח"ש דרבנן וכן הסכימו קהלתו של פלו' ק"ק פ' בקנ' נח"ש שלא לתבוע מפלוני שום גבייה ושום זריקה בעולם מהירושה שנפלה לזוגתו מ' פלו' מאביה פלוני הנז' בשום צד בעולם ולראיה חתמנו יום פ' ושריר:
 
והנה עתה כמה שנים התנהגו הקהלות ע"פ הפשר הנז' ולא בקשו שום דבר מצד הממון ההוא אשר פטרו:
 
ועתה קמו קצת אנשים מעוררים לבטל הפשר הנז' ובאים מכמה טענות יש מהם אומרים דאעיקרא דדינ' פירכא שאף על פי שטוען הבעל שנתנו סך מעות כדי להיות פורעים מן הפירות עולי המלכות נסח לשון הפיטור אין במשמעותו שהיה הפיטור לעולות העתידות שאפילו שלא היה הפיטור אלא על חוב שכב' התחייב בו המוריש מצד הממון ההוא ומצד עלות אשר כבר היו והוטלו וכן מוכיח קצת לשון הפיטור שכתוב בו והתפשרנו בעד העולים שהיה חייב כ"ר פ' וכן כתוב עוד פטרנו את פ' מהחוב הנז' ואעפ"י שכתוב לה ולבא כחו ממנה פיטור גמור אין הכונה על העולו' שיתחייבו באי כחו מכאן ואילך מצד הממון אלא על החיוב העובר שכמו שנמחל לגבי לאה שמחל לגבי באי כחו לאלומי כח המחילה נכתב כמנהג הסופרים בכל שטריהם גם מה שכתוב שלא יבוקש ממנו שום זריקה ושום גביה וכו' יש לומר דהיינו זריקה וגביה שכבר התחייב בהם.
 
עוד טוענים כי הפטור ההוא מעיקר' לא היה מועיל כיון שלא פטרוהו כל הקהל אלא טוביהם ולגרמייהו הוא דעבדי ואין כחם יפה למחול את זכותם וכל שכן דכשטעו:
 
עוד טוענים שאפי' יעשו הפיטור כלם יכולים לחזור בהם כיון שלא היה קנין:
 
עוד טוענים שהפיטור היה על דברים וחיובים שעדיין לא באו לעולם וכשם שאין אדם מקנה דבר שלא בא לעולם כך אינו יכול למחול דבר שלא בא לעולם.
 
עוד שהעולות אינן דבר קצוב ופעמים באים הרבה ופעמים מעט וכל כי האי גוונא לא שייך בהו חיוב ופטור:
 
עוד טוענים כי הן רבים עתה משא מלך ושרים מעולם לא אסיקו אדעתייהו שיהיה כ"כ כובד העולות ולא אתנו על כלם כה"ג על כל הפרטים האלה יורנו מדרכיו המורה לצדק' ויאיר עינינו במאור תורתו ושכרו כפול מן השמים:
 
תשובה שאלה זו כבר נשאלה פעמים אחדות כי הן היתה כזאת בקצת קהלות הקדש לתת פטורין לאיזה איש על ידי ממון שלקחו ממנו אשר פריו יתן בעתו והסתפקנו בו אם היתה ההסכמה ההיא קיימת מצד רוב ספקות השאלה הזאת אם מפני שלא נעשה הדבר על ידי כל הקהל אלא על ידי טוביהם ואם מפני שהיה קודם שבא לעולם החיוב ואם מפני שהדברים נעשים בלא קנין ואם מפני שאינן קצובין ואף גם זאת דה"ל כההיא דאמרינן בפרק הזהב גבי פלוגת' דרב ושמואל דעל מנ' שאין לך עלי אונאה דאפי' הכי יש בו אונאה משום דלא ידע כמה מחיל והנהו בכי האי גונא דלא ידעי שעור המסים המתחדשים דלמחלו ליה ואחר כל הספקות האלה הנה זאת חקרנוה כי התנאי קיים והפטור פטור כמו שהסכימו גדולי חכמי הזמן וגם אני בעניי כתבתי על העניינים ההם ובטול כל הדברים והטענות האלה חוזרים אל ענין א' והוא כי אין הפטור ההוא על המסים והארנוניות אבל הפטור הוא על שעבוד הגוף או הממון המשועבד לישא בעול הקהל שהקה' פוטרי' אותו ומפרקי' מעליו השעבו' וה"ל כשחרו' עבד דאמרינן בגמרא כיון דאמר ליה באפי תרי זיל נפיק לחרות אי לאו משום דעבד עבדי גופו קנוי אבל הכא אין לקהל על היחידים אלא שעבוד בעלמא שממונם משועבדים לכל עולות הנגבים לפי ממון ואותו שעבוד יכול להמחל בדברים בעלמא ואינו צריך קנין ולפי זה אין מקום לכל מה שחשש השואל משום דהמסים לא באו לעולם בשעת הפטור ולא משום שבא הפטור על דבר שאינו קצוב ולא ידעי דלמחלו שכל זה אינו ענין לנדון זה כמו שכת' שהפטור אינו אלא שעבוד גוף בעל הממון או על שעבוד הממון להחשיב הממון ההוא כאלו אינו בידו וממילא מסתלק מעליו כל חיוב פרעון המעט הוא אם רב ואף על פי שהרא"ש ז"ל בתשובה מטה חיוב המסים לדרך אחרת שכתב שהקהל והיחיד חייבים למלך וכשהקהל פוטרים איזה יחיד הוה להו כפורעים חובו למלך יש לומר שלא אמר הרב כן אלא במס המוטל אקרקפתא דגברי וקצוב על כל אחד ואחד דבהא שייך לומר שכלם חייבים למלך אבל בעולות אלה המוטלים על הצבור בסתם פטור שלהם אינו כמתנים לפרוע הוא המוטל עליהם למלך אלא כמוציאים מן הכלל סך הממון ההוא להיותו בידו כממון אחרים או כהפקר וככל דבר שאין עליו חיוב מס והוה ליה כאלו הממון ההוא אינו בידו ולא חל עליו שום חיוב עול. הרא"ש עצמו גם כן כותב בתשובותיו דין מחילה בפטור המסים וכבר בפסקים אחרים שכתבתי בענינים כאלו הארכתי ביישוב כמה תשובות מתחלפות שנמצאו להרא"ש בעניני המסי' ובביאור כל א' מהספקו' דלעיל בכל פרטי דקדוקיו ולעת כזאת לא יכולתי אפי' להעתיק כאן מה שכתבתי והכלל העולה שפטורים אלה הנעשים ע"י רבים ונכבדים קימים ומועילים ואף גם זאת בעניני מסים וארנוניות שאין דנין בהם דין תורה גמורה אלא מצורפת עם דין מנהג הקהלות כמו שכתב הרב בעל ת"ה ז"ל וכ"ש בהסכמה זו אשר אלמוה ויחזקוה במסמרי חרם ונדוי שיש להחמיר בכל ספקותי' וכמו שכתב הרשב"א מפורש בתשובה ומן הצד הזה יש להשיב גם כן על הטענה הפרטית אשר בנוש' הזה אשר טוענים אנשי הקהל לאמר דשמא לא היה הפטור אלא מהחובות שהיה חייב כבר דכיון שיש חרם בענין אין להם לערער מצד טענת שמא זה וכ"ש כיון ששתקו בה עד עכשיו שנר' שכך היו התנאים לפטור העתיד מלבד שיש בלשון הפטור הוכחות הרבה שהוא על העתיד גם טענת הטועני' שהפשרה לא נעשת על ידי כל הקהל אלא ע"י טובי הקהלות אינה כלום שטובי הקהלות כחם יפה לכל עניני צבור וכ"ש בעניני המסים ובדברים שהמחום עליה' ואפי' טעו דבכה"ג אמרי' לעולם דא"כ מה כח ב"ד יפה וכ"ש דבשע' עשיי' לא היה עניות אלא מצד מה שיתחדש אחר כך המעט הוא אם רב וכמו שהיה איפ' שתהיה ההוצאה יתרה על השבח כן גם היה איפשר להיות השבח יתר על ההוצאה:
 
ועוד שהיו יותר קרובים לשכר מן ההפסד שהממון הפרטי מתפזר וכלה והולך ונפטר עליו והעניות יותר שכיחא מהעשירות וכמו שהוכחתי באחד מן הפסקים שכתבתי מדאמרינן בסוף פרק כל הגט גבי מלוה מעות את העני להיות מפריש עליהן ומת העני או העשיר דבעי תלמודא ורבנן מאי שנא דבמיתה עבוד תקנתא ובהעשיר לא עבוד תקנתא ומשני מית' שכיחא עשירות לא שכיחא דאמרי אינשי וכו' ואלו גבי עניות אשכחן דאדרבא שכיחא טפי ממיתה כדאמרינן גבי פותחין בנולד דא"ל רבי אליעזר מדכתיב כי מתו כל האנשים וקאמ' ורבנן אמרו ליה הנהו מי מתו אלא שירדו מנכסיהם ומפר' בירושלמי מה בין מיתה לעניות שהעניות מצויה דנמצא לפי זה דעניות שכיחא טפי' מעשירות לגמרי מקצה אל הקצה דאלו עשירות מיתה שכיח טפי מינה ועניות שכיחא טפי ממיתה ומכל מקום אין צבור עני ולגבי כלל הקהל ברכת ה' היא תעשיר הלכך מעשה טובי הקהל בשעת מעשה עשויים באמת וישר ומעשיהם קיימים להם ולבניהם וכמו שכת' הריב"ש וכאשר קיימו על נפשם ועל הבאים אחריהם והנראה לעניות דעתי כתבתי מעפר דל אליהו ן' חיים:
שו"ת ראנ"ח סימן נ
 
שאלה ראובן ושמעון נתקוטטו וראובן פער פיו לבלי חק ובזה יולדיו של שמעון ושמעון השיב לו על פי מדותיו ובזה גם הוא את יולדיו של ראובן ויולדי שניהם שוכני עפר אלא שאביו של ראובן היה חכם ילמדנו רבינו דין ראובן ושמעון זה ושכרו כפול מן השמים:
 
תשובה אף על גב דמשנ' שלמה שנינו בפרק המניח שנים שחבלו זה בזה משלמין במותר נזק שלם והכא נמי אף על גב דשניהם שוכני עפר ובזוי שוכני עפר חמיר טפי כמו שכתבו הפוסקים מכל מקום כבוד תורה עדיף ובזוי ת"ח שאני ויש כאן מותר נזק מכל מקום כבר כתבו כל האחרונים שבדיני בושת אין עושין דין אלא על המתחיל בבושת וכמו שכתבו משם מהר"א בא"ה מעשה בראובן שהכה את שמעון ושמעון בשעה שהכהו בעוד שלבו חם קרא לראובן ממזר וירדו לדין לפני ה"ר יצחק מוויינא ורצה ראובן ששמעון יעשו לו דין בשביל שקראו ממזר ופטרו ה"ר יצחק והביא ראיה לדבריו והיה כי יחם לבבו וכו' שאף על פי שודאי עשה הרב ההוא דין בענין ההכאה שהכה ראובן את שמעון אפילו הכי פטר את שמעון מלעשות לו דין מטעם כי יחם לבבו וממנה למד מהרי"ו גם כן באחד שקרא לחברו מלשין והשני א"ל ממזר שפטור השני ואף על פי שמדברי הרא"ש ז"ל בפרק המניח נראה שהוא מחייב מי שהכהו חברו ואחר כך חזר המוכה והכהו ולא פטרו מטעם יחם לבבו ותלמוד ערוך הוא גם כן שנים שחבלו זה בזה משלמין במותר נ"ש וסתמא קאמר דמשמע בכל ענין כבר תרגמוה לההי' דלא מחייב הרא"ש משום מזיד אלא מטעם שוגג גם בתשוב' מהר"ם על מי שהוליך את חבירו בפני הערכאות והוא בשעת כעסו מסר את המוליך בפני הגוים והפסידו ממון כת' הרב ז"ל שאעפ"י שהמוליך לא טוב עשה בעמיו להוליכו בעש"ג מ"מ מפני זה לא נפטר המוסר מהממון שהפסידו וכתב אחר כך ושכתבת שיש שפוטרין את ר' יואל לפי שאין אדם נתפס על צערו כיון שבשעת חמום הזה שאותו קם עליו והעמידו בערכאות של גוים נהפך עליו לתובע לעשות עמו כאשר זמם לו ותולין הדבר בתקנת הקהלות איני סבור שתקנו הקהלות דבר זה שאם השני חזר בו ומסר את הראשון ונתכוון להפסיד את ממונו ובזה לא הציל עצמו רק כיון לנקום את נקמתו ודאי כל כי האי גוונא לא פטרו אותו הקהלות אלא מן הקנס שלא לנדותו או להלקותו על המסירה שמסר את חברו כי יחם לבבו אבל משלם ההוצאה שהפסיד את חברו וכו' הרי משמע מדבריהם דטעמא דכי יחם מהני לפטור מאונס קנס מוסר את חברו אף כשהשני הוסיף על הראשון דומיא דב' שחבלו זה בזה דמשלמין במותר נזק שלם ודומיא דההיא עובדא דמהר"ם שהראשון הוליך את חברו בערכאות לתבוע דינו והשני מסרו ואף חמימות לב דמחמת דברי' בעלמא כגון ההיא דמהרי"ו שהא' קרא את חברו מלשון והב' ממזר ופטר ליה מטעם דכי יחם לבבו כ"ש כשהתשו' היא על פי מדותיו גם הריב"ש ז"ל נשאל על א' שקרא לאיש א' רשע והאיש ההוא א"ל שוטה יצאת מביתך לקרא לי רשע והאשים את הת"ח הרבה מפני שהתחיל בקלקלה ונתן אצבע בין שניו ועם היות שלבסוף אמר שהאיש ההוא יפייס את הת"ח ההוא לא הוצרך לומר כן אלא כלפי מה שהת"ח החמיר בענין ההוא הרבה לומר שהזה מוחרם ושלא יתפללו עמו ועש' מתנה מליטרא של זהב לגוי ולא אמר הרב אלא להקל עליו ולפוטרו בכך דהאיש ההוא הוה ניחא ליה בכך אבל כבר מן הדין החמיר שם על התלמיד חכם הרבה למשווייה מזיד ולדון בו דין רודה בנו הגדול דחייב נדוי כדאשכחן באמתיה דרבי ובודאי דכל כה"ג שוגג גמור הוא דאין אדם שומע חרפתו ושותק וכמו שכתבו כל אותם הגדולים דלעיל וכי תימא יתכנו דבריך אם היה החרוף משמעון לראובן והיה ראובן הת"ח אז הוה שייך שפיר לומר דכיון דראובן פתח בקלקלה שמעון פטור ואף על גב שיש שם מותר נזק אבל בנדון זה שהחרוף נוגע לאביו של ראובן אין ענין זה לזה שאם ראובן חטא אביו מה חטא ולא יומת על בנים נראה שאין לחלק דהא טעמא דפטרי כל אותם גדולים את השני אינו אלא משום דהוה ליה כשוגג ואנוס דאין אדם נתפס בשעת צערו ומטעם דכי יחם לבבו וכיון שכן אין להעניש אותו בכל אופן חטא שחטא ועוד דכיון שבנו של ראובן עשה שלא כהוגן לפעור פיו לבלי חק ועובר על דת אביו נתפס גם כן עליו דקרינן לרשיעא בן צדיקא רשיעא בר רשיעא כדנפקא לן בסנהדרין מארורה האדמה כ"ש כשהמחרף הראשון פגע בחקר אבות מתחלה והשני משיב לו על פי מדותיו לומר הלא הוא אביך והשיב את אשמו בראשו בכל כה"ג לא עביד איניש לסבול כלל וכל אחד בהול על מתו ועל כבוד אבותיו הרבה וכבר האיר עינינו בכל זה המאור הגדול מהר"ם ז"ל בתשובה שנשאל וז"ל שמעון שחירף אביו של ראובן בדבר של גנאי וראובן השיב לא אבי אלא אביך ואביו של שמעון ת"ח וזקן הי' וכבר נפטרו שניהם והשיב ודאי אסורא איכא להוציא לעז על המתים וכו' וכתב בתוך דבריו ועוד אף על גב דתנן בפרק המניח שני אנשים שחבלו זה בזה משלמין במותר נזק שלם כדיני בושת וקנסות כגון זו נראה כמו שכתב מו' בשם ה"ר יהודה דכיון שהורגלו העולם כשזה מחרף אביו של זה הוא משיב אדרבה אביך ואדרבה המתחיל היה ראוי לעונש על כבוד אביו של שכנגדו ועל כבוד אביו של עצמו שגרם לו להתבזות הנך רואה מה שכתב הרב ז"ל וכמה החמיר על המתחיל על שגרם רעה לאביו וזה מסכים לדברי הריב"ש ז"ל שדמה המתחיל לרודה בנו גדול: ולענין הלכה ודאי שניהם צריכין כפרה כמו שהעלה שם מהר"ם גם כן ואל ישובו לכסלה והתורה וכבוד המתים חוגרין שק עליהם וה' הטוב יכפר בעד מעפר דל.
 
אליהו ן' חיים:
שו"ת ראנ"ח סימן נא
 
שאלה במותב תלתא כחדא הוינא ובא לפנינו ה"ר זכריא שאקי ואחר האיום והגזום הראוי העיד לפנינו איך יום א' בא גוי אחד ערל בחנותו בגלטה על עסק משא ומתן שבינו לבינו ובתוך הדברי' אמר לו זכריא ידעת את האיש המוכר המוכיירייא תוך הקרואן סראי שהיה לו נזם באזנו כי היינו באים אני והוא בספינה ועמד עלינו סער הים וקפצנו מהספינה להמלט על נפשנו בחשבנו שלא היו המים עמוקים כל כך והמים היו עמוקים ואני נמלטתי ויצאתי שרוי במים והחלפתי בגדי ובחזרתי ראיתיו מת על החול בשפת הים וגם ראיתי אזנו חתוכה שחתכוה הגנבים הרגילים לפשוט המתי' כדי לקחת את הנזם שבאזנו כל זה העיד בפנינו וכתבנו וחתמנו י"ב לחשון השנ"ג ושריר. אליהו ן' חיים אברהם מר חיים אגוזי.
 
עוד ביום המחרת בא לפנינו ר' אברהם נשיא ואחר האיום והגזום העיד איך ביום א' בא כה"ר זכריא הנז' למעלה וקרא אותו ואת שותפו לשמוע דברי הגוי הנז' אשר כבר הגיד לו ובבואם שם אמר לגוי חזור ואמור מה שאמרת אמר הגוי האיש המוכר מוכיירייא בקרואן סראי שהיה לו נזם באזנו היינו באים יחד בספינה וקפצנו תוך הים ונטבעו הרבה ואחר צאתנו מהים ראיתי פגרים מתים על שפת הים וקברנום ואחר כך גם את זה ראיתי מוטל על החול והנזם שבאזנו שבור כל זה העי' לפנינו ביום הנז' וכתבנו וחתמנו ושריר: אליהו ן' חיים אברהם מר חיים אגוזי.
 
כ"ג בחשון השנ"ג בפנינו חותמי מטה בא הח"ר אליאו מים ואחר האיום והגזום הראוי העיד בפנינו כי יום א' בא נכבד ה"ר זכריא שאקי לבקש את ה"ר יום טוב הכהן מחנותו כדי ללכת בחנות ה"ר זכריה שהיה שם גוי אחד מספר ענין היאודים הנטבעים בספינה וה"ר יום טוב לא נמצא בחנות והלך ה"ר אליהו הנז' ומצא את הגוי הנז' שם מספר הענין והתחיל הח"ר אליא הנז' חוקר ודורש ושואל מהגוי שאלות אחרות מענין הספינה איך היתה טביעתה ובאיזה אופן היתה הצלתו ואמר שקפצו לתוך הים מספר גוים ובתוכם היו גם כן ג' יאודים אחד מהם לא ראהו עוד ולא היה מכירו גם כן וב' אחרים אחד מהם בחור יפה ורגלי אחד לקח תכף את הבחור וקברו וביום המחרת ראיתי את הבחור מוכר המוכיירייא תוך הקרואן סראי שהי' לו נזם באזנו והי' לי משא ומתן עמו וגם בתוך הספינה ראיתיו והכרתיו וראיתי את הבחור הנז' מת מושלך על שפת הים והיו מפשיטים אותו ומחלקים בגדיו להם ואחד לקח את הנזם אשר באזנו ואני רציתי לקוברו ומפני הצנה לא יכולתי כל זה העיד בפנינו ביום הנז' וכתבנו וחתמנו ושריר:
 
אליהו ן' חיים: חיים אגוזי: יוסף ן' חביב:
 
במותב תלתא כחדא הוינא ובא לפנינו ה"ר שמואל מרקוש ואחר האיום והגזום הראוי העיד בפנינו איך יום א' נמצא בחנות ה"ר זכריא שאקי ובא שם גוי א' למכור דימיטו ובתוך דבריו אמר כי הבחור מנחם יפה רואי אשר היה מוכר המוכיירייא תוך הקרואן סראי וגם בשאלוניקי הכירו ובאו יחד בספינה ונטבע בים ואני וחברי יצאנו ועמדנו בהר בלילה ההוא ובבקר בחזרתי ראיתי את מנחם הנז' מת על שפת הים ופשטוהו השוללים שם זה לקח בגדו וזה לקח חלוקו וזה הנזם שבאזנו כל זה העיד בפנינו ביום כ"ו לחשון שנת השנ"ג וכתבנו וחתמנו ביום הנז' ושריר וקיים אליהו ן' חיים. מנחם אלגואדיש. יוסף ן' חביב:
 
תשובה בדיק לן מר בהאי מלתא ואני לעשות רצונו חפצתי כי מה ידעתי ומר לא ידע: ואומר דאין ספק שזה הגוי מסיח לפי תומו הוא כפי כל העדים ועם היות שיש שינוי בדברי העדים במה שהעיד הגוי לע"ד ליכא למיחש. כיון שנוכל לישב דברי כל העדים ולתרצם באופן שיסכימו לדעת ולכונה א' וכמו שכתבו רבוותא ז"ל דכל מה שנוכל לפרש ולקרב דברי העדים שלא יכחישו זה את זה נעשה ויש לנו לעשותו אפי' בפי' רחוק כ"ש בסהדותא דעגונא דאתתא ובזה לא אאריך ולא אטרח כי השנויים מבוארי' נגלים והישוב יותר מבואר: ואומר דלע"ד אשת הבחור שהיה מוכר המוכייארייא בקוראן סראי שבגלטה והיה לו נזם באזנו היא מותרת להנשא שהוא ודאי אשר הסיח הגוי שראהו מת מוטל על שפת הים על החול אם יחפשו בקרואן סראי ולא ימצא כי אם א' שהיה בחור עם נזם באזנו מוכר מכריירייא ואע"ג שלא הזכיר איזהו קרואן סראי כיון שהיה בגאלטא וקרא בשמו לה"ר זכרי' הנז' ואמר לו ידעת האיש המוכ' המוכיירא תוך הקרו' סרא' וכו' ודאי על הקרואן סראי שבגלטה ועל אותו הבחור שהיה מכיר זכריה מוכ' המוכיירייא בקרואן סראי הסיח וקרא לזכרי' בשמו להגיד לו הענין והרי זה דומה להאי דאיתמר בגמרא על גוי שהיה מכריז ואומר מאן איכא בי חיואי שכיב חיואי והשיאו את אשתו ואף על גב שהרב המובהק מהריב"ל ע"ה נראה שחולק על זה שכן כתב בתשובה ד' כלל א' וז"ל ואם נפשך לומר דכיון שזה הגוי היה מספר ומגיד הדברים בגאליפול באותו החנות אומדנא דמוכח הוא שעל יוסף מגאליפול קאמר ודמי להאי דאיתמר מאן איכא בי חיואי כו' ליתא דלא דמי דהתם היה מבקש אותו הגוי אנשי ביתו להגיד להם המאורע וכמו שפרש"י וכו' אבל בנדון דידן הגוי היה מתאונן על אותו היהודי שהי' אהובו וכו' בנ"ד יודה הרב שהרי לא יש בכל דברי העדים דבר שיראה שהיה מתאונן הגוי על טביעת הבחור ועל מיתתו אבל אדרבה היה נראה שכוונתו היתה להגיד להם המאורע ואם כן דומה ממש לדברי הרב הנז' במעשה דמאן איכא בי חיואי ומאן איכא בי חסא ועוד שיש לו סימן שהוא הנזם ואף על פי שאינו סימן מובהק והוא אינו בגופו אלא בכליו וסגי אחר החפוש כמדובר. אי נמי אית לן למשרי אתתא דא מההיא דאמרינן בפרק האשה שלום יצחק ריש גלותא הוה אזיל מקורטובה לאספמיא ושכיב שלחו מתם וכו' ומעובדא דא פ' הרמב"ם וז"ל בא אחד ואמר אמרו לי כשתלך במקום פלוני אמור להם שמת יוסף בן שמעון ובא ואמר כן וכו' אשתו מותרת וכו' ה"נ בנדון דידן כיון שהיה בגלטה והסיח המאורע ודאי שעל הבחור שאנו מכירים קאמר ואשתו מותרת וכן פי' דבריו ופסק מהר"י קולון ועם היות שהרב הנז' ע"ה גמגם אף בזה ממה שכתב הרא"ש שהבין מדברי הרמב"ם בהא נמי נימא משום שלא נתן בו שום סימן אבל בנדון זה שנתן סימן הרי כאלו הזכיר שם עירו אחר שידענו עם החפוש שלא הי' מוכר בקרוסרה המוכ' מוכיירייא בחור ונזם באזנו אלא א' א"כ הו' אשר דבר הגוי וכמו ששנינו בתוספת' שכתב הרמב"ם ז"ל וז"ל אבל אמרו א' יצא מעיר פ' מפשפשין באותה העיר אם לא יצא משם אלא הוא תנשא אשתו ואף על פי שלא הזכיר שמו לפי דברי השלשה עדים הראשונים אין לחוש כיון שהזכיר מלאכתו וכמו כן כתב והשיב הרמב"ם ז"ל על שאלה ז"ל ראובן היה נושא ונותן בחוץ ויצא לישא וליתן כמנהגו בכפרים של עכו כו' ולא חזר לביתו עוד לימים עברו יאודים מבני עכו דרך שם אמרה להם גויה א' ואן אתם הולכים אמרו לה לכפר פ' אמרה להם לא תזוזו מכאן לכו וחזרו לבתיכם שלא יארע לכם מה שאירע ליאודי אחד שיצא מעיר פ' ללכת לעיר פ' יצאו אחריו והרגוהו שאלוה מאין תדעי זה האיש אמרה הוא הי' מודעתנו כשהיה בעכו ועושה מלאכתנו וספרה להם דמותו וכו' יורנו אדוננו וכו' והשיב ז"ל זאת האשה מותרת לינשא שזאת הגויה מסיח' לפי תומה ואף על פי שלא הזכירה אותו בשמו כמעשה דציידן וכו' ומורי הרב התייר הגדול זלה"ה תמה וז"ל ויש לתמוה על תשובה זו שזה סותר מה שכתב בפ' י"ג מהלכות גרושין ישראל שאמר מת איש יהודי עמנו ממקום פלוני כך וכך צורתו וכך סימניו אין אומרים באומד הדעת פ' הוא וכו' ותרץ וז"ל ונ"ל שסמך על מה שאמרה הגויה שאותו יהודי שהרגו היה עושה מלאכתה כשהיה בעכו ונודע להם שאותו היהודי היה עושה מלאכתה כשהיה בעכו אי נמי שלא חסר שום יאודי כי אם זה וכו' בנדון דידן הוא הדין והו' הטעם כ"ש שהזכיר לו מנחם לפי דברי העד הרביעי גם אין לחוש למה שלא קברו כי כבר כתבו רבואתא שמה שכתב הרמב"ם שצריך לומר קברתיו הוא לאיש שלא הכירו ולא הזכירו בשמו אבל אם היה מכירו ומזכירו בשמו אין צריך לומ' קברתיו והכא כבר אומר שהכירו והזכירו בשמו ובשם אומנותו והזכיר עירו כמדובר ועוד שכבר כתבו הר"ן והריב"ש ושאר מפרשי' דלאו דוקא שיאמר קברתיו ממש אלא כל שאמר דברים שהם ברורים שאין לספק בהם דאמר בדדמי כגון דאמר אני נגעתי בו לאחר שמת או שניתיו ממקום למקום ולא היה פוצה פה ומצפצף או שראה אחרים שנתעסקו בטלטולו ולא היה פוצה פה כדרך המתי' בהא סגי אף על פי שלא קברו כיון שהעיד שהיה ראוי לקבורה כקבור דמי ובנדון דידן כבר כתוב בעדות השלישי והיו מפשיטין אותו ומחלקי' בגדיו להם וכו' ואחד לקח את הנזם אשר באזנו ואולי הוא היה ומשום הכי היה רוצה לקוברו אלא שהצנה מנעתו כאשר כתוב שם ואמנם מה שיש להסתפק בשריותא דהא אתתא הוא זה דאמרינן בשלהי יבמות ההוא גברא דטבע בכרמי ואסקוהו אבי הדיא ואנסבה רב דימי לדביתהו ההוא גברא דאטבע בדלגת ואסקוהו אגשרא ואנסבה רבא לדביתהו אפומא דשושביניה לבתר ה' יומי ומסיק והני מילי דכי אסקיה חזייה בשעתיה אב' אשתהי מתפח תפח וכ"ע ס"ל דפי' מתפ' תפח ר"ל ודאי תפח ואין מכיר' בתפיחתו אותו שסבורים שהוא המת ולא הו' זולת הרמב"ם דנראה מתוך דבריו דפי' מתפח תפח ר"ל חיישי' דתפח ונמשך מזה דאם נראה לרואים דלא תפח ודאי מעידים עליו ואשתו מותרת וכלהו רבואתא השיגו עליו והריב"ש הליץ בעדו ופי' דבריו שיסכימו עם פירו' שאר המפרשים דודאי תפח אחר ששהה אחר יציאתו מן המים יותר משעה אליבא דכ"ע ואף על גב שכתוב בקצת ספרי הרמב"ם י"ב שעות או כ"ד שעות כבר כתב הר"ן בתשובה שהוא טעות ואין לגרוס אלא ואם שהה אחר שהושלך מן המים שעות שר"ל יותר משעה וכו' ונתן טעם וסברא ישרה לדבריו וכ"ע ס"ל שאם שהה המת במים אחר שיצא מהם יותר משעה אין מעידיו /מעידין/ עליו משום דודאי תפח ואין מכירין מי הוא המת וסוברין שהוא ראובן ואינו אלא שמעון הן אמת דבהא איכא ביני רבואתא פלוגתא דאיכא מאן דס"ל דהא דאין מעידים עליו היכא דאשתהי הוא דוקא דאשתהי נמי במים יותר מג' ימים כדאמר במתניתין על מי שמת או נהרג ביבשה דעד ג' ימים מעידים עליו אבל יותר לא משום דחיישינן דתפח ונשתנו פניו וכן ס"ל להר"ם ע"ה ולהריב"ש נמי אלא שלא רצה לסמוך על דעתו ובטל' מפני דעת הרבני' הקודמים אליו וז"ל בתשובה שאף על פי שיש לחלק ולומר דהא דבמיא חזיוה בשעתיה בעינן לא נאמר אלא במי ששהה במים אחר מותו יותר משלשה ימים אבל מי שלא שהה במים אחר מותו איפשר דלא אמרי' מתפח תפח כו' אלא שהרמב"ן והרשב"א כתבו בפשיטות דאפי' לא שהה במים ג' ימים בעינן דאסקוהו וחזיוהו בשעתיה ואם כן אין ראוי להקל בו ועוד כתב והיכא דאשתהי כו' ואפי' אם יש ספק אי /אישתהי/ אישתה אי לא אשתהי תצא כו' ובנדון דידן איכא ודאי ספיקא אי אשתהי אי לא אשתהי שלא הסיח הגוי שראהו כשפלטו הים אלא שראהו מת מוטל על החול על שפת הים ואיכא לספוקי דאמר בדדמי ומי יקל ראשו נגד הרבנים הנז' אחר שהריב"ש ז"ל לא מלאו לבו לסמוך על דעתו תו שכתב הר"ן בתשובה ז"ל ואפי' לפי מאי דכתבו התוספות על אין מעידין אלא עד ג' ימים דיכול להיות דהיכא דאין ידוע מתי נהרג אין תולין אלא בתוך שלשה ימים מסתברא לי שאינו ענין לנדון זה דכיון שאין שיעורו אלא שעה אחת אין לתלות ולומר שתוך אותה שעה שנפלט ראהו שיותר מצוי שישהה יותר משעה וא"כ לשוא שמרה עניה זו.
 
אומר דאפי' הכי אתתא דא שריא להרא"ש והריב"ש ז"ל דס"ל דעובדא דדגלא היה שלא היה גופו שלם כאשר כתב הרב המובהק מהריב"ל ע"ה שהבין מדבריו שכתב בפר' האשה שלום דעובדא דב' תלמידי חכמים שהיו באים בספינה עם אבא יוסי בן סימא וטבעה והשיא ר' את נשותיהן על פי נשים ומפרש בגמר' דהני נשי אמרי אסקינהו קמן וחזנהו לאלתר וקאמרי סימנין כו' והוקשה להרא"ש דבההיא עובדא דההוא גברא דטבע בדגלא לא הזכיר התם סימנין ולכן חלק הרב שני חלוקים. האחד שחלק בין אותם שראו הטביעה כי אותם שראו הטביעה אמרי בדדמי לפי שראו הטביעה בדבר מועט יאמרו שאלו הם לפיכך צריך סימנים אבל מי שלא ראה הטביעה בטביעת עין סגי: עוד חלק חלוק אחר וז"ל ואיפשר דמיירי הכא שלא נמצא הגוף שלם כו' אבל אם נמצא הגוף שלם מכירי' אותו ואפי' אחר כמה ימים מהני טביעות עין עם היות שדבריו צריכים לי עיון מ"מ ממה שכתב הרב הנז' נמצינו למדין לפי דבריו אם נמצא הגוף שלם בין אותם שראו הטביעה בין אותם שלא ראו הטביעה אין צריך לא סימן ולא שיראוהו לאלתר כו' ואמנם הר"י בנו הבין דברי אביו ע"ה לחצאין והרכיב ב' פירושים וז"ל ואם עד אחד מעיד ראיתיו מיד אחר שהועלה והכרתיו על ידי סימנין שהיה לו בגופו נאמן אבל אם אינו אומר שהכירו על ידי סימנין אלא על ידי טביעות עין אינו נאמן במה דברים אמורים שראהו העד שנפל שם דכיון שראהו העד שנפל שם אומר בדדמי ואומר שהוא הוא לפיכך אינו נאמן אלא אם כן שראהו מיד שהועלה ומכירו על ידי סימנין אבל אחר שלא ראה שטבע נאמן אפילו לא ראהו מיד אחר שהועלה ואפי' בטביעות עין בלא סימנין והוא שיראנו שלם בכל גופו אבל אם אינו שלם אלא פרצוף פנים עם החוטם לא סמכינן אטביעות עין לחוד בלא סימנין הנה לדעת הר"י שני החלוקים שכתב הרא"ש אביו ע"ה הם טעם אחד שלא כדברי מהריב"ל איך שיהיה פשיטא דלדעתם אתתא דא שריא שהרי היה גופו שלם וגם היה בו סי' הנזם ואיפשר דלא אשתהי אלא אפי' לדעת החולקים כתבם הרב הנז' הלא הם הרשב"א והר"ן והריטב"א אתתא דא שריא כיון דאיכא למימר דלא אשתהי ואם כן הכירו בטביעות עין יפה והיה לו נזם באזנו ואם נאמר דאינו הוא צריך למיחש לחששות רחוקות האחת שהיה אחר נמצא בעולם דומה לזה בצורת פניו ושהיה לו נזם באזנו ושהיה הנזם ההוא דומה לנזם הזה ושנטבע בים ואתרמי שעתה פלטו הים ולא לאותו שראוהו שנטבע כיוצא בזה כתב מהר"י קולון ז"ל בהיתר אשה וז"ל ואם באנו לחשש ולומר שמא אינו בעלה של דבורה הנז' יצטרך לומר ששני דוד בר שלמה היו וששניהם היו מרוסיאה כו' ופשיטא דלכולי האי ליכא למיחש וכן כתב הרא"ש בהיתר אשה אחרת ואיפשר שלזה כוונו רבו' בעלי התוס' שכתבו בההוא מעשה דהנהו ב' תלמידי חכמים שהתיר ר' את נשותיהן בדבור וקאמרי סימנין ז"ל אבל על ידי טביעות עין אין להאמינם דאמרי בדדמי ובדבר מועט יאמרו שאלו בעליהן של אלו עד ואי סימני' לאו דאורייתא מיירי הכא בסימנים מובהקים דהוו דאורייתא כדאמרינן באלו מציאות אי נמי מהנו על פי טביעות עין וכו' ודאי שר"ל שאפי' סי' שאינן מובהקים מהני ע"י ט"ע ולכאורה קשיא דאדרבה נר' דאיפכא מסתברא דהסימנים יגרמו שביותר קל יטעו בטביעות העין כיון שיראו אותם הסימנים יאמרו דאלו בעליהן של אלו אלא ודאי לא חששו לכל כך ספקות דודאי מה שאמרו מעיקרא דאין להאמינם ע"י טביעות [עין] דאמרי' בדדמי חששא וספקא הוי לא ודאי ועוד צריך לחוש ולספק דלמא אותו האיש הדומה לזה שמעידין עליו בטביעות עינא יש לו אותם הסימנים עצמם ומשום הכי אמרו הסימני' אעפ"י שלא יהיו מובהקים מהנו דליכא למיחש אלא חששא אחת אבל שנים לא חיישינן וכ"ש אם היו יותר וא"כ מה לי אשתהי מה לי לא אשתהי ואם נאמר שדברי התוספות כמשמען שר"ל הסימני' מחזיקין הטביעות עין כ"ש דאיכא למימר דאין לחלק בין אשתהי ללא אשתהי כיון שהסימנין הם גורמים שלא יטעו בטביעות עין. ואי לא דמסתפינ' הוה אמינא דהא דקאמרי א"נ מהני על פי טביעות [עין] לאו אגופא קאמרי אלא אסימן קאי והכי פירושו א"נ אפי' את"ל דהסי' אינם מובהקים על פי טביעות עין דאית ליה לסהדא בסימני' מהנו דהסי' אינם משתנים לעולם וא"כ יהיה פירושו זכתה האשה בדינא והיא מותרת שהגוי העיד שהיה מכיר את הבחור שהיה מוכר המוכיירייא מקושטנדינא ומשלוניקי ובספינה שנטבעה והיה מכירו לעולם עם אותו הנזם שבו נטבע וכן אחר מותו ראה כפי עדות השלישי והרביעי שמעידים שאמר שהיו מחלקים בגדים להם זה היה לוקח בגדו וזה היה לוקח הנזם שבאזנו וכו' ולשאלה ודאי ליכא למיחש שהרי הסיח הגוי שקודם הטביעה ראהו עם הנזם ובחפשי עוד בספרים אם יש טעם לעזר ולסיוע לכחא דהיתרא דהא אתת' מצאתי שכת' הרב המרדכי משם ר"י וז"ל דקאמ' סי' פי' א"נ לא ראהו לאלת' אלא שהו בין העלאה לראיה כגון שאמרי סי' שמועיל העדות ובסימנין מובהקים שאין עשויין להשתנות לאחר מיתה לא עלייהו סמכינן פי' לא על טביעות עינים סמכינן שהיה לחוש דלמא תפח ונשתנה הפרצוף אלא אסי' סמכינן ואע"ג דאין כתוב אי נמי בספרים אין לנו לתמוה דכי האי גוונא איכא פ' אלו נערות וכו' וק' לי מה שכתב כגון דקאמר סי' שמועיל העדות ובסי' מובהקים נר' שיש סי' מובהקים שלא יועיל העדות וזה אי אפשר ועוד דר"י פליג דידיה אדידיה מה שפי' בדבור הנז' א"נ ע"פ טביעות עין מהנו שר"ל אפי' בסי' שאין מובהקים עפ"י טביעות עין מהנו והרב הנז' כתב משמו ובסי' מובהקים לכן נראה לע"ד דהאי דקאמר כגון דקאמר סימנין שמועיל העדות ר"ל סימנין שאין מובהקים מדאוריית' כגון ארוך או גוץ או חוור או סומא או כגון כליו משום דחיישי' לשאלה או שיש כיוצא בהן אב' כשאין לחוש לשאלה או לכיוצא בהם כגון הנזם דנ"ד ליכא למיחש לשאלה כמדובר גם לכיוצא ליכא למיחש שימצא נזם באותו האופן ובשיעור א' ועשיה אחת בהא הוא סימן שמועיל העדות ומאי דקאמר ובסי' מובהקים ר"ל או בסי' מובהקים דאורייתא ומאי דקאמר שאין עשויין להשתנות לאחר מיתה קאי אכלהו בין אסי' מובהקים בין אסי' שאין מובהקים והן הן דברי ר"י שפי' בפ' הנז' עוד ראיתי שכ' מהריב"ל משם א"ז מאי דקאמר וחזינהו לאלתר או קתני וחזינהו לאלתר או דקאמר סי' וכו' א"כ נמצינו למדי' שרבי' אשר אתנו להקל ולהתיר מהמחמירים ואלו הם רבו' שכתבו דברי ר"י נר' דס"ל כותיה הרב המרדכי והרא"ש הר"י בנו אור זרוע א"כ לעניו' דעתי נוכל לסמוך עליהם ולהתיר אתתא דא כ"ש שאפי' לדעת הרמב"ן והרשב"א אפשר שהיא מותרת כמדובר לעיל: עוד אפשר לומר בשריותא דהאי אתתא דהכא איכא תרי ספקי וכל ספק ספיקא דיינינן לקולא אפי' בדאורייתא הספק הא' ספק אשתהי ספק לא אשתהי ואם תמ"ל אשתהי ספ' אם צריך דאשהי אח' ג' ימים דוקא כדס"ל להר"ם ולהריב"ש או דלמא אפי' תוך ג' ימים כדס"ל להרמב"ן והרשב"א ס"ד לע"ד אתת' דא שריא אם יסכים כ"ת ואם לא בטלה דעתי הקצרה אלעזר זעירא בכמ"ר הדריאל ן' נחמיאש.
 
זאת האשה אנושה מכתה ולשון חכמים מרפא מי ירפא לה ועם היות כי נקבצו ובאו לה קצת ענינים הצריכים להתר הנשים בכלל אשר מתו בעליהן הנתרות עפ"י גוי כגון שיהא הגוי מל"ת =מסיח לפי תומו= שזה ודאי מל"ת הוא גם היות האיש המועד בעלה של זו ולא איש אחר מוכר מוכיירייא בקרון סראי אח' שהיה מדב' עמהם שם בגלטא והיה אומר להם מה שם הבחור מוכר המוכיירייא שהיה לו נזם וכו' ודאי שעל אותו מנחם הידוע שם קאמר והוה ליה שפי' כמזכיר שמו ושם אביו ושם עירו גם כי כפי מה שהעידו כנודע לב"ד ששמעו העדו' הי' מבורר ביניה' שעל אותו הקרון סראי היה אומר אעפ"י שלא התבאר זה הטב בלשון המעשה ב"ד: גם קבורה שהצריך הרמב"ם בכל מל"ת שכבר פירשו רוב האחרונים או כלם שלא אמרה במקום שהיה הגוי מכיר את המת ההוא מקודם והכא היה בו הכר רב ועצום ושמו ושם עירו כמו שהתבאר ומכל הצדדים האלה שריותא מבוארת אבל מצד אחר אכלו כלבי לשריותא ובאו בה המים המאררים למרים מצד היות מיתת האיש הזה ע"י טביעה במים שבמיתת הנטבעים בים צריך לדקדק בהם יותר לצאת מידי ספק דאמרי בדדמי באח' מב' דברים אם במיתה עצמה דחושב העד שמת והוא לא מת ולצאת מידי ספק זה צריך עדות על הקבורה כדעת הרי"ף והרמב"ם ושאר גדולי הפוסקים שכתבו דמים כמלחמה וצריך לומר קברתיו ומלבד חשש דאמרי בדדמי במיתה עצמה צריך לצאת מידי ספק אחר גם כן שיש לספק דאמרי בדדמי בענין הכרתו ולא מהני בה הכרת ט"ע בעלמא ולצאת מספק זה צריך להעיד על סימנין שבו כמ"ש בגמר' דאסקוה ואמרו סימנין דעלייהו סמכינן ואפילו כשתמצי לומר דאפילו בלא סימנין רק בט"ע בלחוד יכולין להעיד עליו מ"מ בעי' חזיוה בשעתיה אבל אי אשתהי מתפח תפח ובעדות דנדון דידן אין גם אח' מהדברים המוציאים מידי ספק דבדדמי לא של מיתה ולא של היכר שהרי לא הזכיר הגוי לא סימנין ולא דחזיוה בשעתיה גם קבורה לא היתה לו. איברא שיש בדברי הראשונים פתח קטן כמחט סדקית אשר פתחו ליה בדינא דהתר הנשים לחלק בין העד המעיד בעצמו ובין העד המעיד מפי עד אחר להקל בעד המעיד מפי אחרים וממנו התהלכו ברחבה הרבה מגדולי מורי הוראה ויהי החלוק הזה בידם מטה עוז לדחות כל ספק שיהיה להם בעדיות הנשים אשר לא התבאר כל צרכו וקצר המצע מהשתרע. שאם הוא עד מפי עד תכף יסמכו ידם על החלוק הזה לומר שהעד הראשון התברר לו הענין אלא שאני בעניי לעולם קשה עלי לסמוך על חלוק זה בדברי' שסתמן להחמיר שאין ללמוד מדברי הראשונים אלא בדברים שסתמן להקל. וכבר הארכתי בענין זה בפסק אחר והבאתי ראיה מדברי הר"ן ז"ל שהחמיר בעד מפי עד שלא ביאר כל צרכו ולא שת לבו לחל' בכך ולכן אשיב' ידי לבאר דעות המחמירים והמקלים בעקר הספקות אשר אמרתי א' לא'. גוי זה ודאי מל"ת לפי דברי כל העדים גם לפי דברי כלם העיד על הבחור הידוע ביניה' המוכר המוחיירייא שם בקרבסרא ההוא של גלטה אשר דבר בו הגוי וכל זה מבואר בדברי העדים ואפי' אם יש קצור בזה בלשון המעשה ב"ד כבר העדים מבארים זה בדבריהם גם קבורה לא היתה צריכה בעדות זו אפי' לדעת הרמב"ם ז"ל קברתיו אינם שהגוי היה מכיר את היהודי ובקי בו והזכירו באופן שהזכירו לדעת רוב המפרשים שהעמידו דבריו דוקא כשלא היה מכירו גם כי איפש' שמה שמעיד על הפשטתו ולקיחת כליו עולה במקום קבורה אבל מה שיש לחוש בענין זה הוא מה שאין בעדות הגוי הוראה אם ראהו בשעה שעלה מן הים ויש לחוש שנשתנה ואפי' לדעת המקלים בנהרג שתולין להקל שהוא תוך ג' בעולה מן הים יש להחמיר מפני שתלוי בזמן מועט כל כך כמו שכתבו הר"ן והריב"ש ז"ל ועוד שדברי גוי זה יש בהם יותר הוכחה שלא היה בשעתו ואיברא שאם היה מעיד על אי זה סמנים מובהקים אשר היו בו שלא היו עשויים להשתנות היינו סומכים על עדותו אפי' לא ראהו מיד אבל הוא אינו מעיד עליו אלא בטביעות עינה ואין כאן מקום לדקדק אלא מצד סימן הנזם שהעיד עליו שהנזם ודאי אינו עשוי להשתנות ואם הגוי היה מכיר את הנזם ההוא בטביעות עין אין ספק כי כמו שמועיל טביע' עין על האיש יועיל ג"כ בעד הנזם ואם כן ע"י סמני כליו היה יכול להעיד עליו במקום שאין לחוש לשאלה וצ"ע בזה כמו שכתבו התוס' בההיא דקאמרי סימנין כו' שמעידין על הסמנין בטביעות עינה אלא שאין בכל דברי העדים כלל שהגוי העיד על נזם מיוחד מוכר אצלו בטביעות עין אלא שהיה לו נזם באזנו ואן רבים עתה האנשים אשר להם נזם באזנם באופן שאין זה סימן מובהק ולא סימן כלל ולא עוד אלא שאפי' היה מעיד על נזם מיוחד נכר אצלו בטביעות עין אכתי לא סגי משום חששא דשאלה דאע"ג דלכאורה היה נראה שאין מקום לחשש שאלה שכפי הנראה מדברי הגוי שראה הנזם ההוא באזנו בהיותם בספינ' ועד שקפצו לים והי' מעיד שאח"כ חתכו את אזנו כדי לקחת הנזם ואף הוא ראה כשהיו לוקחים אותו כפי דברי א' מהעדים מ"מ כי דייקינן בה שפיר אין זה כלום שהרי כל החשש שלנו הוא שמא אין זה האיש ההוא הקופץ בים אלא שאותו נמלט לו וזה איש אחר דאתי מעלמא ולפי זה אכתי חשש השאלה במקומה עומד שאותו האיש הקופץ השאיל הנזם לאחד כשנמלט ושם אותו באזנו והוא הנמצא מת והאמת שלכאורה היה נראה שאין לחוש לכיוצא בזה שהרי הוזקקו הראשוני' לפרש אי הא דבעי' חזיוה לשעתיה מיירי כגון ששהה במים ג' ימים או אפי' לא שהה והעלו הרמב"ן והרשב"א דאפי' לא שהה והשתא יש לדקדק דמנ"מ דמנין להו אם שהה או לא שהה דאפי' ידענו על איש אחד שאין לו שלשה ימים משנטבע מ"מ על זה עצמו אנו דנין אם הוא האיש ההוא או אחר ואם הוא אחר א"כ איפש' שיש לו יותר מג' ימים גם אין לומר דס"ל דמן הסתם תולין שאין לו ג' ודוקא אם יש ג' ימים שידענו שטבע איזה איש ואחר ג' ראינו אדם מת ונראה לנו שהוא אותו פלוני אין סומכין על הכר זה כיון שכבר יצא קול קודם ג' ימים שטבע או ראינו אותו שנפל לים דהכא לא שייך מה שכתב הריטב"א לדעת המקלים ואם יצא קול על איש אחד שנהרג ואחר ג' מצאוהו שמתירין את אשתו ממ"נ וכו' וק"ל. עד כאן נמצא מתשובת הרב ז"ל:
שו"ת ראנ"ח סימן נב
 
שאלה מעשה שהיה כך היה ישועה הכהן בכ"ר אברהם הכהן נ"ע ארס אשה ונפל למשכב במגפה ובהיותו שכיב מרע שלחו וקראו לחכם יסדר גט שכיב מרע לארוסתו ולסופר שיכתוב ולעדים שיחתמו בו ובכן בא החכם המסדר והסופר והעדים והחכם שאל את פי ישועה הכהן הנז' בפני הסופר והעדים הנז' לראותו אם הוא שפוי בדעתו אם לא ואחר שחקר ודרש אותו ושאל ממנו שאלות שונות וראהו מיושב בדעתו משיב על הן הן כו' אמר לו אם רצונו שיסדרו גט לארוסתו והוא אז הי' מגמגם באין ולאו לפי שחשקה נפשו בנערה והאנשים הנמצאים שמה שהיו מבינים כוונתו אמרו לו שלא יירא ולא יפחד כי אם יקום מחליו הרי היא שלו ואז השיב כן שברצון נפשו הוא רוצה שיסדרו הגט ואז נעשה הכל כהוגן ותקון חז"ל בסדר הגט וישב לו הסופר לכתוב: וכאשר החל הסופר לכתוב שנים או ג' דלתות מהגט הנז' בעל הבית אשר השכיב מרע שוכב בביתו ובני הכפר כדי שלא יבא נזק לבית ולכפר בסבת העפוש הכריחו את החול' שילך לע' תכף ואז החכ' המסדר ראה דרך ואופן נאות כדי להוצי' המאורס ממאסר העגון לשאול את פי החולה אם רצונו לתת גט על ידי שליח והוא השיב שהיה חפץ לעשות כן. ואז פעם שנית אמר לסופר שיכתוב ולעדים וכו' ומנה השליח כדין וכשורה והכל מתוקן כדת וכהלכה וישב לו הסופר לכתוב הגט בפני החכם והעדים. והחולה הלך לו גם השליח עמו שהיה לו עסק במדינה ולא נמצא שם בשעת כתיבת הגט אך כאשר נכתב הגט בא השליח מהמדינה: וגם בעת ההיא שאלו החכם המסדר והסופר והעדים לשליח את שלו' החולה ואמר שהיה מקוה באל שיהיה אך טוב יען שהיה בגבול טוב שפוי ומיושב בדעתו: וגם ביום המחרת שלח החולה בכתב לדרוש את שלום ארוסתו באמרו שהאל ירחמהו כאשר יעידו על זה עדים נאמנים ואז נתן הגט ביד השליח: והלכו כלם החכם והסופר והעדים והשליח הנז' למסור הגט ביד המאורסה הנז' והחכם המסדר היה רוצה שיתן השליח הגט לחלוטין לפי שלא נכתב על תנאי: והשלי' אמ' שלא היה רוצה לתתו זולת תנאי כדרך כל גטי שכיב מרע שכך היה דעתו של החולה: ואמר החכם לשליח א"כ אמור כדברים האלה משם הש"מ הרי זה גטיך כו' על תנאי וכו' כשמואל אם לא מתי לא יהא גט ואם מתי יהא גט מעכשיו (ואם לא מתי יהא גט): ואחר הדברים והאמת האלה נמסר הגט ביד החכם המסדר מיד הנערה לידו כדי לשמרו: עד תראה איך יפול דבר: בגזרת ה' נפטר הש"מ הנז' וחיי לרבנן וכו' ועתה אחרי שהכל נעשה כמשפט קמו אנשים לערער נגד הגט בדברי תועה באמור שכאשר צוה השכיב מרע להכתיב את הגט לא היה הסופר שמה וגם ששינו את שם אבי המגרש ונגלה אחר החקירה ששקר דברו עוד ערערו שהיה צריך שימצא השליח שמה בשעת הכתיבה עוד ערערו שלא נמצא הגט ביד האשה בשעת מיתה ולדעת ר"ת אינה מגורשת כי אם שעה א' קודם מית' עוד ערערו שבשעת נתינ' הגט לא היה שפוי בדעתו מה שאינו כן כי העדים והסופ' מעידים על נפשם ועל יהודות' מה שאמר השליח בשעת הנתינה כאשר שאלו ממנו את שלומו כנ"ל. ולא חשידי כי האי מילתא מפני הכבוד להעיד עדות שקר אשר מאלה הדברים ראיה ברורה כי כונת האנשים המערערים לעגן את הנערה המאורסה הנז' וכדי להשפיל ולהפיל ארצה כבוד החכם המסדר ולהוציא ממון מהיתומה הנז' שלא כדין עתה יורנו המורה לצדקה אם בערעורים האלה יש טעם בנ"ד לעגן את הבחורה הנז' ולזלזל בכבוד החכם המסדר אשר נודע בשערים שמו גמיר וסביר ומעול' לא יצא מתח' ידו דבר בלתי מתוקן ומה גם עתה לעת זקנתו יורנו ביראת ה' עליו אם יש איזה פסול בגט זה וישא ברכה מאת ה' אמן.
 
תשובה בגט זה איכא למיחש טובא ודאי תחילה שכיון שהבעל בעת מנוי השליח לא פירש לו שיתן הגט על ידי תנאי אלא סתם אמר לו שיהא שלוחו לתת הגט ליד האשה יש לחוש דשמא לא היתה דעתו לתת הגט על תנאי אלא גט מוחלט לשעתו ונמצא שהשליח שינה מדעת הבעלים ושליחותו בטלה ואף על גב דאדרבה אשכחן שהשכיב מרע חפץ לאחר הגירושין ואינו מגרש אלא מדאגה מדבר כדי שלא תפול קמי יבם דמהאי טעמא אמרי' באומר מעכשיו אם מתי דמעת שאני בעולם קאמר מכל מקום אם אמרו כן כדי לחוש להחמיר לא שהענין מוכרח שאינו רוצה לגרש מיד ואיפשר גם כן לומר שדעתו לגרש מיד כדי שלא יהא שום ספק בגירושין דכמה ספקות איפשר שיקרו בגט שעל תנאי מש"כ בגט הנתן מוחלט וכמו שכתבו קצת מהמחברים שהיו נותנין גט לחלוטין ומשביעין אותם שיחזרו כו' ובגמרא אמרו גבי רץ אחר השליח דגלוי דעת לאו מלת' היא דאשור הב לה קאמ' משמע דפעמים שאדם חפץ וממהר הגירושין ובודאי דכל שאין הבעל מפרש להנתן על תנאי אין לנו לבדות תנאי מדעתנו ואין לנו לשנות כלל לתת על תנאי איברא דבפר' מי שאחזו אמר רב הונא גטו כמתנתו מה מתנתו אם עמד חוזר אף גטו אם עמד חוזר ופרש"י כו' משום דאמדינן דעתיה דשכיב מרע שלא רצה לגרש אלא אם ימות וכו' ואף על גב דלא קימא לן הכי דרבא ורבה לא ס"ל הא דרב הונא היינו משום גזרה שמא יאמרו יש גט לאחר מיתה אבל מדינא אמרי' דלא גרש אלא ע"ת =על תנאי= כדמפ' תלמודא התם ומעתה בנדון זה דלא שייך גזרה י"ל דאמדי' דעת הש"מ בכך ואיפשר שמן הטעם הזה כתב מהרי"ק בשרש כ"ז שאיפשר אם התנה הבעל בפי' שימסרהו בתנאי דאם מתי היה לנו לומר שכן היה דעתו אע"ג שמתוך דבריו נרא' שם שלא אמרם אלא מפני חשש הכהונה שהיה שם אבל מ"מ כל זה איננו שוה לעשות מעשה עפ"י זה שאם אמרו אומדנא זו להחמיר דאם עמד חוזר איפש' שאין סומכין עליה להקל ודברי מהרי"ק גם כן לא נאמרו אלא לחומרא בעלמא שאפי' לא התנה בפי' יש לנו לומר שדעתו היה על תנאי לענין שלא לתת את הגט בלתי תנאי אבל לא ג"כ שינתן ע"ת דכיון דלא פי' דילמא לא רצה שיהיה ע"ת וכל שכן שאין אומדנא מוכחת שרצה בתנאי גמור שהגט חל מיד אלא דילמא שיחול שעה א' קודם מיתה ואדרבה בהכי אמדי' טפי דעת השכיב מרע לדעת הפוסקים והשליח אמ' יהא גט מעכשיו. ועוד נבאר בזה בע"ה ואין כאן סברא מכרחת שלא היה דעת המגרש אלא בסדור השליח ואם תחלה קודם מנוי השליח אמר ופירש שכוונתו לתת הגט על תנאי דמעכשיו אם מתי יהא גט ואם לא מתי לא יהא גט ומכל מקום בעת מנוי השליח לא פיר' כן עדין יש לספק אי מהני מה שאמר תחלה לומר שע"ד זה מנה השליח. וזה יתבאר מתוך הא דתניא בפרק מי שאחזו א"ל בפני ב' הרי זה גיטך ע"מ שתשמשי את אבא ב' שנים וחזר וא"ל בפני ב' ע"מ שתתני לי ר' זוז לא בטלו דבריו האחרונים את הראשונים רצתה משמשתו רצתה נותנת לו ר' זוז וממנה אתה למד באומר תחלה על מנת כך ואחר כך נתן סתם דע"ד תנאי שהתנה נתן דאם לא כן היכי אמרינ' לא בטלו דבריו האחרונים את הראשונים ורצתה משמשתו וכל שכן הוא וגם כפי פי' קצת מהמפ' שפירשוה כגון שהב' תנאים גם את הראשון גם את השני היו קודם מסירת הגט וכשמסר הגט מסר סתם בלתי שום תנאי ולעולם הוי הגט על תנאי למדנו בהדיא דכשמתנה תחלה ואחר כך נותן סתם ע"ד תנאי הראשון נותן וכן כתב הרא"ש ז"ל בתשובה כלל ל"ה סימן ח' אהא דגרסינן בהמדיר גבי פלוגתא דרב ושמואל דקדשה על מנת וכנסה סתם לא תימא טעמא דרב כיון דכנסה סתם אחולי אחליה לתנאיה ותלמוד מכאן בכל המתנה בתחלת המעשה ובשעת גמר המעשה לא הזכיר תנאו שמחל התנאי ובטלו כגון אמ' בפני ב' עדים גט זה אני רוצה לתת לאשתי בפניכ' על תנאי כך והתנה וכפל תנאו ואחר כך נתנו לה בפניהם סתם ולא הזכיר התנאי שמחל התנאי ודאי לא אמרינן הכי דעל דעת ראשונה הוא עושה ואינו מוחל התנאי וכל שכן בנדון זה שלא מסר הגט מידו לידה סתם אלא צוה לשליח סתם ליתנו דאף על גב דהך צואה דשליח הוי במקום המסירה מכל מקום לא דמי לגמרי דבשלמא כשמוסר סתם הי' מקום לספק דכיון דבשעת גמר המעשה אינו מזכיר התנאי בטלו אבל במנוי השליח שהוא דבר אחר מחוץ שאומר לשליח שעל ידו ינתן הגט אשר יכתב ובעקר נתינת הגט סומך על מה שאמר תחלה יש לומר טפי שע"ד אתנאי הראשון סומך אלא שעדין נשאר קצת מקום לספק דשמא כל זה אינו אלא לענין שלא נאמר אחולי אחליה לתנאיה אלא לחוש ולומר שע"ד תנאי הראשון עשה ושתצטרך לקיום התנאי אבל מכל מקום לא נאמר דודאי ע"ד תנאי הראשון עשה אלא איפש' נמי שרצה לתת סתם ואחולי אחליה לתנאיה ובכל כיוצא בזה חיישינן שמא מחל התנאי ואין לשליח לשנות מדעת הבעלים אבל מכל מקום מההיא דרצתה משמשתו נראה דאפי' לקולא אמרי' הכי מדמבטלינן לתנאי בתרא מקמי תנאי ראשון ואם איתא דיש לספק דלא ע"ד תנאי הראשון עושה היה לנו לחוש לתנאי שני מכל מקום כיון שהתנה כן בפירוש ותנאי ראשון ה"ל כמאן דליתיה אם תמצי לומר דלא ע"ד הראשונה עושה וכבר היה כאן מקום להאריך מגלוי דעתא בגיטא ומדברי התוספות בפרק השולח בענין דברים שבלב מההי' דקדושין אלא שאין צורך לזה ועדין יש לנו כאן חשש אחר מחמת הזכרת התנאי קודם כתיבת תורף הגט דלדעת הרמב"ם פסול בכך ולקמן יתבאר ב"ה. ומיהו כל זה אלו כשאמר הבעל שהיה נותן הגט על תנאי התנה התנאי כהלכתו אבל אם הבעל לא התנה התנאי כהלכתו אלא סתם אמר שהיה רוצה ליתנו במעכשיו אם מתי יש בזה להקל ולהחמיר להקל מצד הזכרת התנאי קודם התורף ולהחמיר מצד שנוי דעת הבעלים: וזה שכבר הרא"ם ז"ל בתשו' הורה שכל תנאי התנאי הצריכים בשעת מסיר' גט לאש' על תנאי צריכי' נמי בעת מסירת הגט ליד השליח בגט הנתן ע"י שליח ואם כן בנדון זה כשבאנו לומר דגלוי דעת שגלה בתחלה הוי כאלו אמר כן לשליח בפירוש בגמר המעשה לא נעשה סתמו אלא כפירושו שפירש בשעת גלוי הדעת אבל לא להוסיף דבר על מה שאמר וזה דבר מבואר בעצמו וכן נראה מדברי הרא"ש גם כן שהוצרך לומר בההיא דלא תימא אחולי אחליה לתנאי' כגון שאמר בפני שנים ע"ת כך אני נותן והתנה וכפל תנאו ואחר כך נתנו בפיהם סתם וכו' ונמצא שאין בדברי הבעל לשליח תנאי כפול ולדברי הרמב"ם והפוסקים הסוברים דבמעכשיו לא בעינן דיני התנאי איפשר דבכי האי גוונא הוי תנאי גמור ואין כאן שנוי כשהשליח עשה התנאי כהלכתו מיהו ה"ל מזכיר התנאי לפני התורף דלדעת הרמב"ם פסול ולדברי הפוסקים הסוברים דבמעכשיו נמי בעי' תנאי כפול וכל דיני התנאי נמצ' שלפי דברי הבעל אין תנאי בענין שהמעשה קיים והתנאי בטל ואין כאן זכר תנאי קודם כתיבת התורף כיון שאין התנאי קיים וכמו שכת' הרא"ש ז"ל על כיוצא בזה שהתנה קודם התורף בלתי כפל התנאי דלא חשיב הזכרת תנאי בכלל מ"ו אבל לפי זה א"כ לא היה יכול השליח לתתו אלא בענין שאמר לו הבעל וכפל התנאי שעשה הוא שנוי מדברי הבעל ובההיא דהרא"ש לא היה שם שליח אלא הבעל עצמו פירש וכפל התנאי אחר כך ומלבד חסרון כפל התנאי הרא"ש ז"ל סבור דאומר מעכשו אם מתי בלתי כפל אינו כמתנה אלא כקובע זמן לחלות הגט אף על פי שנראה שלא אמר כן הרא"ש אלא מפני שאחר כך התנה בתנאי גמור כפול ועוד יתבאר זה ב"ה: וכל שכן כפי מה שהוגד לנו אחר כך שאפילו גלוי דעת גמור לא היה שם אלא שבתחלה היה מגמגם על נתינת הגט ואחר שאמרו לו שכשיקום תחזור אליו כשחזרו ובקשו ממנו גט הורה להם ליתנו:
 
ועל ענין עמידת הגט בשעת מיתת המגרש ביד מסדר הגט ולא ביד האשה או ברשותה ודאי יש לחוש לו מצד חלוק דעות הפוסקים בההי' דמה היא באותן הימים אשר היתה לראש פנה למה שחששו הראשונים בענין קריעת גט דש"מ קודם שעת מיתה וחלוקי דעות הפוסקים וחלופי חלופיהם גלויים וידועים לפני כל יודעי דת ודין ואין להאריך בהם כל הרוצה יעתיק מהם מלין לארכם ולרחבם רק ריש מלין אומר תחלה דעת רש"י ז"ל דוחה החשש בשתי ידים מעיקרא דדינא שפי' מ"ש בגמ' באומר מעת שאני בעולם דמוקי סיפא דמתניתין באומר מעת שאני בעולם לא נאמר' חלות הגט בשעת מיתה אלא באומר מעת שאני בעולם בפי' ובכה"ג נשנית ההיא דמה היא באותן הימים אבל באומר מהיום אם מתי או מעכשו אם מתי דומיא דריש' דמתני' אין זכרון לשעת מית' ולכי מאית חל הגט למפרע משעת נתינה ואם נקרע הגט או אבד אחר נתינ' אין בכך כלום שנית גירסת הבריתא בדברי חכמים שיש גורסין וחכמי' אומרים מגורש' לכל דב' שלפי גירסא זו אפי' כשבאנו לפר' סוגיא דשמעתא באומ' מעת שאני בעולם כשטת התוספו' והנמשכים דארישא דמתני' קאי דאפילו האומר מהיום אם מתי יש לומר שאין דעתו שיחול הגט עד שעת מיתה וימים שבנתים הרי היא כאשת איש למאן דסבר הכי מ"מ כיון דחכמי' פליגי בהא וס"ל דמגורש' לכל דבר קי"ל כחכמים והן רבים עתה הגורסי' כן הרי"ף והרמב"ם כמו שכותב עליו הרב המגיד והרז"ה והר"ן ועוד רבים מן המפר' אעפ"י שלא התבאר מדבריהם שגורסים כן מכל מקום כמו כן לא התבאר בדבריהם ההפך ומידי ספקא לא נפקי גם הגורסים בדברי חכמים מגורשת ואינ' מגורשת יש מהם שלא גלו דעת בפי' ההיא דאומר מעת שאני בעול' אם כפי' רש"י או כפי' התוס' ואיפ' דס"ל כפירוש רש"י ולקולא ומעתה ב' טעמי' אלה מצטרפי' להתר ורבו המתירין ואעפ"י שכשאין ההתר מצד אח' ומטעם שמתיר זה אינו מתיר זה ראיתי הגדולים חלוקי' שמהרי"ק ז"ל בא' מתשובותיו כתב דמ"מ מצטרפין הב' טעמים להתיר ומביא ראיה מפרק ב' דחולין גבי שחט ונתז דם על הדלע' שצרפו דעת ר' חייא ודעת ר"ש להתי' אע"פ שההתר מטעמים חלוקים והרב מוההר"י /מוהר"י/ איסרלן חלוק עליו כאשר יראה הרואה מתוך דבריו בדין בכור שלא רצה לצרף טעם חולבת לטעם מכירת גוי משום דלא שייכי אהדדי מ"מ בנדון זה הכל הולך אל מקום אחד והכל טעם אחד שהאומר מהיום אם מתי כונתו שיחול הגט משעת נתינה אלא דלרש"י הוי הכי אליבא דכולי עלמא ולשאר הפוסקי' ר' יהודה פליג אהא אבל רבנן סברי שדעתו על שעת נתינה וקי"ל הכי ולכל הסברו' ההתר בה משום שהוא מגרש משעת נתינה וזה מבואר בעצמו לא היה צריך לאומרו שלישית שאפי' למשמאילים בה להחזיק בחומרא בפי' ובגיר' לפ' כשטת התוס' דמעת שאני בעו' אמהיום אם מתי קאי ועלה אמרי רבנן ור' יוסי מגורשת ואינה מגורשת מ"מ קלשא זיקה שאינה מחמת אסור ודאי אלא מחמת ספק כמ"ש מגורשת ואינה מגורשת ולא מיבעיא לפי' ר"י וריב"ם דטעמא דרבי יוסי משום ספקא דלישנא אלא אפי' לפרש"י דמפר' טעמא דר' יוסי משום ברירה מ"מ מטעם ספק נוגעים בה וכן כתבו עלה בתוספות בפי' ימים שבנתים הויא לה ספק מגורשת ובאסורי הספקות אפי' בשל תורה מחלוקת ישנה בין הגדול' אם האסור דבר תורה או דרבנן ודעת הרמב"ם והרמב"ן ושאר גדולים עמו כל הספקות אין אסורם אלא מד"ס כמו שכתב בהלכות טומאת מת פרק ט' ובשאר מקומות וגם הראב"ד מודה לו בכך כמו שכתב בסוף הלכות כלאים ואף על פי שהרב בעל כסף משנה הבין מדברי הראב"ד בהלכות טומאה שכתב על דברי הרמב"ם זה שבוש גדול נר' שהוא חולק על הרמב"ם והק' מדידיה אדידיה שבהלכות כלאים הודה לו להרמב"ם אינו מוכרח שהראב"ד אינו מקשה שם על הרמב"ם אלא על מה שכת' להקל בספקו מפני שאסור כל הספקות מד"ס שאין זה מספיק להקל דמ"מ ספקא דאוריתא לחומרא אבל מ"מ בעקר דינו שהספקות מד"ס לא נחלק עליו והם הם דבריו עצמם שכתב בכלאים:
 
עוד יש צד להקל בנקרע הגט ממ"ש הרמב"ם ז"ל בפרק ד' מה"ג שאם יש עדים שנמסר לה הגט בפניהם והיה כשר הרי זה כשר אף ע"פ שהיה קרוע שתי וערב וכנר' שהראב"ד ז"ל ס"ל הכי מדלא השיג עליו כדרכו וה' המגיד כתב שכן נראה מהירושלמי ושדברי הרשב"א החולק על הרמב"ם אינן מוכרחים ואע"פ שבנו של הרי"ל בספרו הא' בדף ק"ל [סי' קי"א] רצה לחלק בין שניתן שלא בתנאי לגט שניתן על תנאי דלא מהני עדי מסירה כיון דליתנהו בשעת' דחייל גטה מבואר שאין ממש בדבריו דאי עדי מסירה דשעת נתינה לא מהנו לשעת חלות הגט אפילו גט שלם שניתן על תנאי לא מהנו עדי מסירתו כיון דליתנהו בשעת חלות הגט ומכל מקום כל זה לא יועיל ולא יציל להיכא שלא היה הגט ברשותה בשעת קיום התנאי.
 
הנה אלה כלם צדדי קולא מפורשים מדברי הפוסקים ועוד יש לספק דשמא ע"כ לא אמרו בעלי השטה דמעת שאני בעולם קאי אמתניתין דלעיל אלא דוקא באומר מהיום אם מתי (מעכשו אם מתי) ואף על גב דמתני' קתני תרווייהו מהיום אם מתי מעכשיו אם מתי מ"מ סיפא דמה היא באותן הימי' לא קאי אלא אמהיום אם מתי ואף על גב דא' מהקושיות שבעלי התוספות דחו מחמתן פירושו של רש"י היא דפשטה דמלתא מה היא באותן הימים קאי דמה ששנו במשנה היינו משום דלפירושו של רש"י לא קאי כלל אמתניתין אלא מלתא באנפי נפשה אבל כשתמצי לומר דקאי אמתני' אף על גב דלא קאי אכולהו בבי אלא אחד בבא אין מקום להקשות ומן התוספתא שהביאו גם כן דתני לה להא דמה היא באותן הימים הא דמתני' לא הוזכר בה אלא מהיום אם מתי ומעתה יש לו' דדוקא אמהיום אם מתי דאמ' מה היא באותן הימי' דהוי כאומר מעת שאני בעולם אבל במעכשו אם מתי לא וטעמא דמלתא משום דמהיום אם מתי איפ' לפרש בו מהיום שמתי וכן כתב הר"ן ז"ל עקר הפירוש דבאומר מהיום אם מתי כוונתו לומר מהיום שמתי וכו' אבל במעכשיו אם מתי לא שייך לפרושי הכי כלל וע"כ מעכשו ממש קאמ' ואם מתי תנאה הוא והגט חל למפרע דשעת נתינה:
 
עוד יש לספק דשמא לא נאמר כן אלא כשאין שם כפל תנאי בענין דאתקין שמואל בגיטין אלא באומר מהיום אם מתי לבד או מעכשיו אם מתי דבכה"ג יש לומר שהוא כקובע זמן ולא כמתנה ומהיום שמתי קאמר אבל בכופל תנאו כדאתקין שמואל בגיטא דשכיב מרע הדבר מוכיח יותר דמעכשיו חייל גיטא ואם מתי תנאה בעלמא הוא:
 
והאמת שספק זה כמעט נראה שלא היה מקום לספק בו שאם כן צריכים אנו לומר שכל בעלי שטה זו ס"ל כשטת הסוברים דמעכשו ובמהיום אין צריך כפל תנאי דאלו לדעת הסוברים דאפי' במעכשיו בעינן דיני התנאי' ע"כ מתני' בדכפליה לתנאי מיירי דאם לא כן הוה ליה מעשה קים ותנאי בטל והגט חל בין יתקים התנאי בין לא יתקים אלא ע"כ בדכפליה מיירי ואפילו הכי מפרש עלה דמעת שאני בעולם קאמ' אבל כשת"ל דס"ל דבמהיום ובמעכשיו לא בעי' דיני התנאי נוכל לומר דמיירי בכה"ג ומן הצד הזה נפל פיתא בבירא כי אחר הדקדוק בדעות הפוסקים והמפרשים יראה הרואה כי אף מן המצריכי' דיני התנאי אפילו במעכשיו יש להם שטת התוספות והא ליכא למימר דאה"נ דס"ל דאף במעכשיו בעי' דיני דתנאי וכל שלא התנה בדיני התנאי התנאי בטל ואלו כפל התנאי כהלכתו ליכא לספוקי במעת שאני בעולם ומתניתין דמוקמינן מעת שאני בעולם קאמ' בדלא כפל ואה"נ שאם באנו עליה מדין תנאי היה התנאי בטל והמעשה קיים והגט חל בלתי תנאי מיהו לא מתורת תנאי אתינן עליה אלא מסב' קדי' זמן והגט חל מעת שהוא בעולם כיון דמהיום אם מתי קאמר ואם אמרו בגמר' תנא ובלבד שימות לאו למימרא דכל שלא מת לא התקיים התנאי ואינה מגורשת דהא אפילו לא התקיים התנאי מגורשת אלא משום דאיהו קבע זמן מהיום שימות מחולי זה ויום כזה לא היה במציאות כיון שלא מת ולכך גט בטל אם לא ימות כל זה אינו כלום דהא לר"מ דאמר בעילתה תלויה ע"כ מכח תנאי אתי עלה ולדעת הסוברי' דבעי' כפילה מתניתין נמי מיירי בדכפליה ואפילו הכי קאמר עלה מעת שאני בעולם מ"מ עדין נשאר מקום לחלק בין אומר מהיום אם מתי או מעכשו אם מתי ובין אומר אם מתי יהא גט מעכשיו כמנהג סדור שלנו וכתקנתא דשמואל כפי פשטה:
 
הנה נא ערכתי צדדי הקולא חדשים גם ישנים אשר מתוכם ילמדו הרוצים להקל אבל מכל מקום לדידי כל זה איננו שוה להקל בדבר כי מה יושיענו כל זה אחר שגדולי האחרונים מכריעים כדעת המחמירים מהר"י והריטב"א והרא"ש כותבים בפשיטות להחמיר ולא שמו הקולא לנגד עיניהם לא מצד פירוש רש"י ולא מצד הגירסא אלא עשו עקר פי' ר"ת ור"ח וגם גירסת חכמים אומרים מגורשת ואינה מגורשת כאשר יראה הרואה מבואר בדבריהם גם שאר החלוקים אשר הסתפקנו בהם דבכה"ג לא אמרו אפי' המחמירים נמצאו נדחים מכלל דבריהם אם החלוק בין מהיום למעכשיו בפי' כתב מהר"ם להחמיר בשניהם גם הרא"ש ז"ל בתשוב' השוה שניהם ולא חלק בהם כלל כאשר יראה הרואה בדבריו גם הטור /אה"ע/ כתב בהדיא בסימן קמ"ח שכיב מרע שכתב גט לאשתו מעכשיו אם מתי לא יתיחד עמה אלא בעדים דקי"ל כר' יוסי כו' הרי דמוקי פלוגתא דהני תנאי אפי' במעכשיו איברא שעדין הייתי מתאמץ לומר דהרא"ש ז"ל שהשוה מעכשיו למהיום לטעמיה אזיל שהוא פי' בפסקיו באומר מעת שאני בעולם דה"ק מהיום יחול תנאי זה שאם מתי יהא גט מעת שאני בעולם ולפי פי' זה ודאי אין לחלק בין מהיום למעכשיו וי"ל שע"ד זה הוא פירושו של מהר"ם גם כן ולכך לא חלק בין מהיום למעכשיו וכן כל ההולכים בשטה זו ונפקא מינה שעוד הרבינו ספק אחר על ספקי הפירושי' והגירסאות שהמפ' מהיום אם מתי מהיום שמתי בו אפי' יודו לשטת התוספו' וגירסת מגורשת ואינה מגורשת עוד חזון להקל באומר מעכשיו אם מתי אבל אחר העיון נראה דלאו מלת' היא ולאו הא בהא תליא שהרי הרשב"א ז"ל פי' כפי' הר"ן דמהיום אם מתי פי' מהיום שמתי ואפי' הכי יראה הרואה בדבריו שהמפרשים מה היא באותן הימים ארישא אמעכשיו נמי מפרשי לה שבלשון זה כתב שם כשבא לפרש טעמא דלא תתיחד אי הוי משום חשש קדושין או משום גט ישן ומיהו לפר"ח ור"ת שפי' הא דתנן הכא מה היא באותן הימים דקאי אמהיום אם מתי מעכשיו ואם מתי משמ' שהם מפרשי' דאתרויהו קאי שאין לדחוק כלל לומר דלישנא דמתני' בעלמא נקט אבל לעולם לא קאי אלא אמהיום וק"ל ונמצא אם כן שאפי' במעכשיו אם מתי מתפרש לדעת המחמירים ע"ד מהיום אם מתי ואין חלוק ביניהם גם החלוק האחר מצד סדור הלשון הנהוג בינינו כדאתקין שמואל הוא נדחה מכלל דברי מהר"ם דבודאי דמעשה דמהר"ם נעשה ע"פ תקנת שמואל והסדר הנהוג לומר מעכשיו לבסוף ואפי"ה לא שת לבו גם לזאת לחלק כלל ואף על פי שבתחלת הדברים כותב על השכיב מרע שגירש בתנאי דמהיום אם מתי לאו דוקא בלשון זה אלא אופן התנאי נקט שהיה תנאי דמהיום אם מתי אבל ודאי התנאי היה כדאתקין שמואל וכן כתב עוד שם ובכל גיטי שכיב מרע אני מצוה לשמור הגט ובודאי כל גיטי שכיב מרע סתמא עשויין בתקון חכמים וכל זה מבואר בעצמו ואף על פי שמהר"ם כותב שם בסוף דבריו שלא היו בידו ספרים ושאם ימצא חולק על דבריו דבריו בטלים מכל מקו' מחלוקות אלה של רש"י והגורסים כגירסא האחרת נרא' שלא נעלמו מעיניו גם מאז ואפילו הכי לא שת לבו אליהם והנך רואה כמה הפליג מהר"ם להחזיק בסברא זו עד שכתב שאם נשאת בגט זה בניה ממזרים ואף על פי שצריך לומר דספק ממזרים קאמר דודאי ממזרים אי אפשר דהא לרבי יוסי ולחכמים לא הויא כאשת איש לגמרי אלא מגורשת ואינה מגורשת מכל מקום מתוך דבריו למדנו כמה החזיק בשטת ר"ת ובגירס' דמגורשת ואינה מגורשת בדברי חכמים ולא שת לבו לסברות החולקות גם הרא"ש ז"ל בתשובה החזיק בסברא זו ובגירסא בשתי ידים ואפילו להקל והוציא ממנה בקולי קולות להכשיר גט שנכתב בו מהיום אם מתי לפני התורף אע"ג שכל התנאי' פוסלין בגט גם שלא לחוש לקדושין דנתיחדה מחמת טענה זו דמהיום אם מתי מעת שאני בעול' הוא אלא שעל דבריו יש לתמוה הרבה שמלבד שזו מחלוקת הפי' והגירסאות דמהיום אם מתי מהיום ממש קאמר אם מתי ולפי זה אין מקום כלל לומר דלקביעות זמן איכוון ולא לתנאי ואם ראוי לחוש כסברת המחמירים במקום חומרא לא לסמוך על זה לגמרי להקל ואפי' לא נחוש כלל לשטת רש"י ולגירסת הרי"ף כאלו קטלי קני דאגמא נינהו מכל מקום לעולם אין הדבר מן הודאי אלא מן הספק לר' יוסי וחכמים דק"ל כותיהו ואם כן במקום קולא אי איפשר להקל דמ"מ מדי ספקא לא נפיק וכל שכן שלא לחוש לקדושיו בנתיחדה היותר קשה בדבריו שלא הוזקק הרא"ש לכל מה שכותב שם לסמוך על טענת דמעת שאני בעולם קאמר אלא לצאת ידי חובת שטת הרמב"ם כההיא דכל התנאים פוסלין בגט דכל תנאי שלפני התורף פסול דלדידיה רוח אחרת אתו בפי' כל התנאים פוסלין בגט שטת כל המפרשים דבתנאים שנכתבו ונמחקו מיירי אבל כתיב' תנאי בלחוד לפני התורף לא פסול ושטה זו היא ישרה בעיניו כמו שכותב שם אבל לדעת הרמב"ם הוא דפסול בכי האי גוונא ולצאת ידי חובת סברת הרמב"ם ז"ל הוא שבא הרב לתקן ע"י דמעת שאני בעולם קאמר כמו שמבואר שם בדבריו וכיון דלדעת הרמב"ם במהיום אם מתי מגורשת לכל דבר כמבואר בדבריו אם כן מה הועיל בתקנתו ומה לו ולצרה ההיא ולא עוד אלא שגם ממקום אחר היה מקום להקל מצד שלא כפל התנאי והתנאי בטל אלא שלדעת הרמב"ם במהיום ובמעכשיו לא בעי תנאי כפול והתנאי קים ולצאת ידי חובת סבר' זו צריך לומר טענת מעת שאני בעולם וכיון שזה אליבא דהרמב"ם לא מהני מידי נפל פתא בבירא ועוד שאפילו כשבאו לפרש כשטת התוספות דמעת שאני בעולם קאמר ואפילו כשבאו לומר דבנדון ההוא טופס הוכיח דמעת שאני בעולם קאמר שכן פי' בפי' בתנאי שכתבו לבסוף וסופו מוכיח על תחלתו: מכל מקום התנאי מאן מדמי ליה מדין ולעולם התנאי ממשמש ובא דאינה מגורשת אלא בתנאי אם ימות וכן פירש הרא"ש בפסקיו מעכשו יחול תנאי זה שאם מתי יהא גט שעה אחת קודם מית' וא"כ מה הועיל בזה לענין דינו שם להזכר התנאי גם במה שסמך שם בפשיטות שלא לחוש בנתיחדה לקדושין משום דמעת שאני בעולם היינו שעה א' קודם מיתה ואפילו לשטת רש"י קשה טובא דנהי דלשטת התוספות י"ל דע"כ לא אמר ר' יוסי וחכמים מגורשת ואינה מגורשת אלא במהיום אם מתי אבל באומר בפירוש מעת שאני בעולם כולי עלמא מודו דסמוך למיתה קאמר מכל מקום לשטת רש"י והנמשכי' עמו באומר מעת שאני בעולם הוא דאיפליגי רבי יוסי וחכמי' ור"מ אר' יהודה והיאך לא חש כלל לדברי רבי יוסי וחכמים: איברא שלפרש"י במגורשת ואינה מגורשת דהוי מטעם ברירה י"ל שאין כאן חשש קדושין אלא שהרב ז"ל לא תלה דינו בכך כלל גם למה לא חש לפי' שאר המפרשים במגורשת ואינה מגורשת דלאו משום ברירה אלא משום ספקא והנלע"ד שהרב ז"ל עקר סמיכתו בכל הוראתו שם הוא מפני שבנוסח הגט ההוא כתבו מתחלה קוד' התורף מהיום אם מתי ואחר התורף חזרו וכתבו התנאי כהלכתו אם לא מתי לא יהא גט ואם מתי יהא גט מעת שאני בעולם ואם לא מתי לא הא /יהא/ גט כמו שכתוב שם בנוסח הגט שכתב בסוף התשובה ולכך דן הרב ז"ל שמה שכתוב תחלה ע"כ לא לתנאי איכוון אלא לקבוע זמן חלות הגט סמוך למית' כמו שכתב הרב שם כיון דבלשון זה איפשר לפרש מעת שמתי וכל זה ממה דהוצרכו אחר כך לכתוב התנאי וכן כתב שם בכלל דברי הרב תדע לך שכתבו התנאי דאם מתי ואם לא מתי אחר סיום כל הגט מכלל דמה שכתו' בגט לפני התורף מעכשו אם מתי לאו תנאה הוא אלא קביעות זמן לחלות הגט נראה דכתיבת התנאי שכתבו אחר כך מכריח לפרש דלישנא דמעכשו אם מתי נכתב לקביעו' זמן וגם מה שכתב הרב עוד דאפילו אי הוי תנאה כל זמן שלא נכפל לא הוי תנאה איפשר שאינו רוצה בזה אלא להכריח שמה שכתבו מעכשו אם מתי אינו אלא לקביעות זמן לחלות הגט כיון דאפי' היה לשון זה לשון תנאי לא הוי תנאי כיון שלא נכפל ועכ"ל דלקביעות זמן אתא וכן היה נראה גם כן מסוף לשונו שכתב שם אחר שהאריך לפרש דאפי' במעכשו בעינן תנאי כפול וז"ל נמצא בנדון זה אף אם היה מעכשו ואם מתי תנאי מזמן שלא נכפל לא הוי תנאה ולכך כפל התנאי אחרי חתום הגט נראה שכל זה הוא לתת טעם ולהכריח דמעיקרא לאו לתנאי אכפל ומה שכתב אחר כך כל שכן דאפילו תנאה לא הוי אלא קביעות זמן כמו שפי' למעלה היינו משום דתלמודא מפרש ביה דמעת שאני בעולם קאמר ואף על גב שאין זה מוסכם מ"מ נעשה סניף למה שהכריח דלקביעות זמן איכוון מדכת' התנאי אחר כך ומדלא מהני משום הנאה איברא דלפי פי' הרא"ש במעת שאני בעולם לעולם יש בלשון לשון תנאי ואם כן אין זה סניף כלל, אלא נרא' שטעות חסרון כפל התנאי אינו כותב הרב אלא לומר דלאו לתנאי גמור איכוון כיון דלא מהני אף על גב דלשון תנאי הוא ומפרש' הוצרכו אחר כך לפרש התנאי ומכל מקום לא פסול כיון דלית לי' דין תנאי. ומלבד זה סובר הרב דלאו ללשון תנאי איכוונו כלל מדהוצרכו אחר כך לפר' וק"ל ומכל מקום עקר סמך הרב דמדהוצרכו אחר כך לכפול כונתם לקביעות זמן. ומעתה סמך הרב להורות דאף על גב דבעלמא מהיום אם מתי איפשר דהוי תנאה לגמרי ומגורשת לכל דבר ואפילו הויא מגורשת ואינה מגורשת מכל מקו' ספק תנאי איכא מכל מקום בנדון ההוא ודאי לא איכוונו אלא לקביעות זמן מדהוצרכו לכתוב אחר כך התנאי והילכך אין שם חשש כתיבת תנאי כלל ומעתה י"ל דעל זה סמך גם כן בענין ההוראה האחרת שהורה שלא לחוש לקדושין לכ"ע דס"ל דבאותו נדון ע"כ במה שכתב מהיום אם מתי לקביעות זמן איכוון שלא יחול הגט אלא בשעת מיתה וכיון שכן ליכא לספוקי בכל כי האי גוונא דמעת זה שאני בעולם קאמר דע"כ לא אמרינן הכי אלא כשאין שם בירור דאיכוון לקביעות זמן ומספקי' אליבא דרבי יוסי או פשיטא לן אליבא דחכמים למאן דגרס מגורשת לכל דבר דמעת זה שאני בעולם קאמר אבל כשקובע זמן בהדיא מעת אחרון שאני בעול' ליכא לספוקי כלל והכא ע"כ קבע זמן מן הטעמי' שכבר התבארו בהוראה האחרת וכל מה שהאריך לבאר שם שטת ר"ח והתוס' במהיום אם מתי במעת שאני בעול' קאמר הוא להודיע דלכולי עלמא היכא דהגט חל סמוך למיתה לא שייך חשש קדושין כמו שכתב הרא"ש עצמו שם: והנה כפי מה שכתבנו בכוונת דברי הרא"ש אין מדברי תשובה זו ראיה לנדון שלנו ואף על פי שסמך על פירוש מעת שאני בעולם להקל כיון שההכרח הביאו לרב לפרש כן כמו שפי' גם שהנדון ההוא התפרש לבסוף בתנאי מעת שאני בעולם אמנם בפסקיו דבריו ברור מללו לפרש כשטת התוספות ולגרוס בדברי חכמים מגורשת ואינה מגורשת וכסברתו היא סברת הטור בנו: הנה מכל זה נטיתי לבי אל צד החומרא אחרי שהגדולים האלה הכריעו דעתם כדעת המחמירים ואפי' היה ספק בעלמא מספקא ראוי לנו להחמיר ואף כי רבו הספקות כמו שכתבתי יש לגמגם ממה שכתב המרדכי בפרק החולץ שלא בכל ספק ספק' או בספק' דרבנן נתן רשות להקל שיש כמה מקומות שאף בספק ספקא ובספקא דרבנן החמירו כמו שהאריך לפרש שם: ועוד שכתוב בהגהת אלפסי הנדפס משם ריא"ז שבספק פסקי הגאונים ז"ל לא שייך לומר ספק ספקא וכ"ש כשהספק ההו' מחמת שלא ידענו דעת הפוס' שזה לא חשיב ספק אלא לשוטים שוב אמרתי אלכה לי אל הגדולים הקרובים בזמן אשר בא מעשה על ידם לעמוד על דעתם והסכמתם ומששתי את כל כלי האחרונים ונמצאו מהם מקלים ומהם מחמירים הרב ר' לוי ן' חביב ז"ל והרב ר' שמואל די מדינה ז"ל מקלים והרב ר' יוסף ן' לב ז"ל והרב ר' יצחק הדרבי ז"ל מחמירים כמו שכתב כל אח' בענין מעשה גט שנקרע שבא לידו כאשר יראה הרואה דבריהם איש על מקומו אלא שהרב ר' לוי שהוא מכלל המקילים עשה סניפין להתרו מטעם חלוק שחלק בכל מה שנראה בגמרא דמעכשיו אם מתי הוי כאומר מעת שאני בעולם היינו דוקא כשהמגרש או המסדר המשים דברים בפיו בקי בדבר זה ובכיוצא במעשה של הרא"ש שהיה הסדור ע"פ חכמים אבל במגרש בעלמא האומר כן שאינו יודע בטיב גיטין אלא ע"פ הלשון הנהוג או על פי דברי הרמב"ם מסתמא מעכשיו אם מתי לדידיה לא הוי אלא ע"ד שיחול מיד וחלוק זה אינו מציל בנדון שלנו שנעשה הגט על פי מסדר בקי בטיב גיטין וקדושין ובפרט על הפרט הזה עיניו פקח שלא קרע הגט מיד כמנהג שאר הגטין אלא לקח אותו בידו להעמידו קים כמנהג גטי שכיב מרע השומרים אותם קימים עד שעת מיתה מפני חשש זה עצמו דמעכשיו אם מתי הוי כאומר מעת שאני בעולם עוד הוצרך שם להסתייע בענין אחר שהיה בגט ההוא שלא נעשה התנאי כהלכתו עד שמפני זה היה התנאי בטל והמעשה קים באופן שנראה לו מחמת זה שאין לנו עוד עסק בפירוש דברי התנאי ועם היות שלא הבנתי דבריו שם דנהי דבאומר יהא גט מעכשיו אם מתי התנאי בטל והמעשה קים מפני שהקדים מעשה לתנאי היינו שתהא מגורשת בלתי תנאי ושנאמר שהתנאי בטל אבל מכל מקום כיון שהאומר מעכשיו אם מתי אנו מפר' דבריו שאינו רוצה שיחול הגט אלא בשעה הסמוכה למיתה וכאלו אמר יהא גט מעת הסמוך למיתה אם מתי לא מפני שתנאי אם מתי בטל לענין תנאי יהא בטל גם מה שרצה שלא יחול הגט אלא בשעה הסמוכה למיתה ואף על גב דלא משכחת שעה הסמוכה למיתה אלא בקיום התנאי שימות מ"מ לא נבטל דעתו לגמרי מפני זה ונאמר דהוה ליה כאלו לא אמר כלל אי מתי וזה נלע"ד אמת ויציב מ"מ הנה הרב הוצרך לצרף כל הטעמים האלה כדי להתיר ובנדון זה לא שייכי לא זה ולא אותו גם הר"ר שמואל עשה סניפין שם לדבריו מפני שכפל התנאי וס"ל דאין לחוש למעת שאני בעולם אלא באומר מהיום אם מתי לבד בלתי כפל תנאי ועם היות הדברים מגומגמים מאד מכל מקום בנדון זה כפי מה שהוזכר בשאלה כשצוה הבעל לשליח לא היה שם כפל תנאי אלא מקודם לכן היה שם גלוי דעת שינתן הגט על תנאי אם מתי ובשעת הצואה לא הזכיר כלום ונניח מה שיש לחוש בזה ממה שלא צוה כן בשעת מנוי השליח אלא קודם לכן אם יש לסמוך על מה שאמ' קודם למה שיהיה באחרונה לומר שעל דעת זה הי' המנוי גם אם אותו גלוי דעת מהני אפי' היה אומרו בשעת מנוי השליח או אם צריך בשעת מנוי השליח דיני התנאי כמו בשעת נתינת הגט ליד האשה וכמו שכתב הרא"ם בתשו' גם שכיון שהבעל לא פי' שיחול הגט מיד והשליח פי' לדעת רש"י וסיעתו דבמעכשיו אם מתי הוי גט מיד ה"ל משנה מדעת הבעלי' מ"מ כיון שלא היה כאן כפל תנאי מפורש בדברי הבעל חזרנו אל החשש דמעת שאני בעולם קאמר ואין כאן טענת הרב המכשרת מכח הכפל ולא עוד אלא שמכלל דבריו נפלנו ביותר קשה שכיון שלפי דבריו אומר מעכשיו אם מתי בלבד אינו מגרש אלא שעה א' קודם מיתה ובכפל התנאי מגרש מיד מעת מסירת הגט הרי א"כ שליח זה שנה מדעת הבעלי' לגמרי שהבעל לא רצה לגרש אלא שעה א' קודם מיתה והשליח גירש משעת מסירה וכה"ג הוי קפידה ודאי וכ"ש כשלא היה שם אפי' גלוי דעת ואנו באים לומ' דמסתמא אנו אומדי' דעת המגרש להוציאה אלא על תנאי כפי מה שנראה לכאורה מדברי מהרי"ק שאין לנו לאמוד דעת המגרש שהיה רצונו לגרש מיד ואדרבה כפי דברי המחמירים האומדנ' הו' שהש"מ מאחר הגט כל מה שיוכל הילכך אין לנו לעשות מעשה מכח מעשה הגדולים האלה כיון דלא שייכי במעש' דידן הטעמי' שעשו סניפין במעשים שלהם אשר מתוכם סמכו לעשות מעשה להקל אין צ"ל לסברת הרב ר' יוסף ן' לב אשר החמיר הרבה בענין כאשר יראה הרואה בדבריו גם הרב ר' יצחק הדרבי החמיר בענין לגמרי גם באה לידי תשובת הר' ר' שמואל סבע על מעשה שקרה בברוסא וכתב להם להחמיר וכן היתה דעת החכמים השואלים ממנו והסכי' עמהם לאסור אף על פי שהמעשה היה בסדור הנהוג כתקנת שמואל גם הרב מהר"ר יצחק ן' לב ז"ל בא מעשה לידו ולא הכשירו אלא מפני שלא היה יבם ידוע בעולם כי יותר ממ' שנה עברו שהיבם נאבד מעיני אחיו ולא נשמע זכרונו עוד ומשום חשש שמא עודנו חי גרש השכיב מרע את אשתו אבל אלו היה היבם נודע לא היה מקל לפי דברי פסק דינו ואחר שכל אלה גדולי עולם חדשים גם ישנים מחמירים בענין קריעת הגט מי יקל כנגדם וממנה יש ללמוד בנדון שלנו שלא נמצא הגט ביד האשה ולא ברשותה בשעת מיתה דאז חלין הגירושין דלא מהני ולא מידי כמו נקרע דכיון שלא היה הגט ביד האשה היכי מיגרשה תרוייהו חד טעמא נינהו ולא נמצא ביד האשה גרע מנקרע דאיכא למ"ד נקרע כשר. וכבר בא זה מפורש בדברי מהר"ם שכל שלא היה הגט בשעת מיתה ביד האשה ואפי' לא היה ברשות הרבים או באגם אלא ברשות אחרים לא הוי גט איברא שמתוך דברי הרב ר"י ן' לב נר' שנטה מזה שכתוב שם בכלל השאלה שנשאלה ממנו שהמסדר הביא עד א' והעי' שהו' עכב את הגט בידו שלם כדי לקחת מושטולוק מהש"מ כשיקום והרב ז"ל מחזר לפסול את הגט מפני שבודאי נקרע הגט כמנהג כל הגיטין כו' ונר' מדבריו דאלו לא נקרע אפילו היה ביד האיש ההוא כמו שאמ' המסדר שלא נקרע רק עד אחר מיתה ושהיה ביד האיש ההוא כדברי העד שהביא להעיד כדבריו היה כשר ולמה לא פסל אותו הרב אפילו לפי דברי המסד' והעד כיון שלא היה ביד האשה הן אמת שדברי הרב קשים לשמוע שאחר שהמסדר ההו' הי' מתרץ דבריו דקרעו מיד אחר המיתה קאמ' וגם הביא עד א' כדבריו והיאך היה הרב מחליט בו פסול מסברא בעלמא שנהג בגט זה כמנהג כל שאר הגיטין משום דלא היה בקי אבל מ"מ לומר גם כן מתוך זה שסבת החלט הפסול היה משום שאפילו לפי דברי המסדר והעד כיון שלא היה ביד האשה פסול אי איפ' לומר כן כיון שהרב לא רמזה לזו בדבריו כלל ומשתדל לאמת הקריעה כדי לפוסלה ומ"מ אם הרב ז"ל לא שת לבו גם לזאת אנו אין לנו אלא דברי מהר"ם והמפרשים דהיה ביד אחרי' פסול והדבר מוכרח מעצמו גם כן דהא והא חד טעמא נינהו ואפילו נתנתו האשה ביד אחרים לשומרו לה לא מהני דמ"מ אינו משתמר לדעתה ולא הוי ברשותה ורשות אחרים שכותב [מהר"ם] (מהבעל) ודאי לא מיירי שהניחתו היא ברשות אחרים שלא מדעת האחרים אבל אם נתנתו ביד אחרים שפיר דמי ונתנתו ביד עבדה נמי לא מהני אלא בישן וכפות וכ"ש שדבר כזה לא היה בנדון זה כלל שהאשה לא נתנתו אלא המסדר השאירו בידו מעצמו ואין לך רשות אחרים גדול מזה ואם באנו לומר שיהא זה כמו שליח קבלה של האשה וכאלו נתגרשה על ידי שליח קבלה בשעת חלות הגט מלבד שהיה צורך עדים בדבר כמו ששנינו שנים שיאמרו בפנינו אמרה לא מהני כאן שליח קבלה כלל כיון כשלקח זה לא קבלו לא מיד הבעל ולא מיד שלוחו אלא היה ביד השליח מיד האשה וגרע מטלי גיטיך מעל גבי קרקע ולא דמי כלל לנותן גט ואומר לא תתגרשי אלא לאחר שלשים יום ובסוף שלשים חל מעצמו וק"ל לא נתן להאמר ועוד דאפי' חשבת ליה בשליח ואפי' אמרה לו האשה לקבלו וקבלו מיד השליח לא מהני גט זה שלא נתן מיד הבעל אלא מיד השליח לרב דאמר אין האשה עושה שליח לקבל גיטה מיד שליח הבעל ובין טעמא דחצרה הבאה לאחר מכאן בין טעמא דבזיון הבעל שייך הכא שלא ידע הבעל כלל שהמסדר יקח הגט בידו אלא שבזה היה מקום לדחות שאין לחוש כאן לבזיון דבעל כיון שמתחלה קבלתו האשה מיד שלוחו ובפחות מזה דחה הרא"ש ז"ל טעמא דבזיון הבעל בא' שהביא גט לאשה והיה מבקש מעות מהאשה ולא רצתה לתת לו וכו' וקבלהו אחד מהזקנים בידו ואמר שהיה שליח לקבלה וכו' ובא הרב ז"ל לחוש לאין האשה עושה שליח לקבל גט מיד שליח בעלה משום בזיון דבעל נדחה שכיון שהאשה היתה מרוצה לקבלו אלא שמפני המעות כו' אין כאן בזיון דבעל כמו שכתוב לו בתשובו' כלל ל"ה:
 
הכלל העולה שאשה זו לא הותרה על ידי גט זה ומכל מקום אי איפשר לה להתיר' והילכך חולצת ולא מתיבמת ולענין חזרה אצל האחים אע"פ שמדברי הרי"ל ז"ל נר' דכל כה"ג היתה צריכה לחזר מכל מקום לע"ד נראה שאינה צריכה לחזור וממה נפשך בחליצת אחד מהם סגי שאם הגט כשר כדברי המכשירי' אינה צריכה חליצה ואם אינו כשר הרי היא עולה ליבום גם החכ' הש' כמה"ר יצחק אשכנזי נר"ו נחלק בזה על הרי"ל וכתב לי בזה והסכמתי על ידו כאשר כתוב אצלי בפנקסי ואם היבם מסרב לחלוץ כופין אותו שלא לעגנה כיון שאינו יכול ליבם וכבר כתב בו הרשב"א בתשובה בפירוש מיהו איכא לספוקי דנדון זה שיש למת אשה אחרת אם יבם זה טוען שהוא רוצה ליבם האשה ההיא ואם יחלוץ היא נאסרת עליו לא יוכל ליבם אבל ייבם האשה האחרת ונמצאה זו מותרת אם בכה"ג כופין אותו לאבד זכותו וכ"ש שכיון שיש כאן חליצה מעולה לחלוץ לאחרת ולפטור את זו אין אומרים שיחלוץ לזו ויצטרך לחלוץ גם האחרת אלא חוזרין אחר החליצה המעול' ועוד דחליצה זו איפ' שתצטרך לחזור ובחליצה האחרת או יבומה מותרת זו איברא דכל כי האי גוונא שהאש' ההיא היא במ"ה יש לספק אי דמי לתלה בקטן עד שיגדיל או עד שיבא ממדינת הים שאין שומעין לו אף על גב דאיפשר דכי גדל מיבם לה משום דשהויי מצוה לא משהינן והכא נמי אין שומעין לו במה שתולה ביבום האחרת או איפשר לחלק ולומר דדוקא התם שהוא אינו אומר שרוצה ליבם אלא תולה הדבר באחרים אמרינן שאין שומעין לו אבל כשתולה הדבר בעצמו ואומר שהוא רוצה לקיים מצות יבום אין כח לב"ד לבטל ממנו מצות יבמין זו ולכופו לחלוץ לזו ותאסר עליו האחר' ויצטרך לחלוץ גם לה גם את"ל דתולה בגדול עד שיבא אינו חוזר שבודאי ייבם אלא איפ' שייבם קאמ' אע"פ שאינו נר' כן מן הגמר' שרצה לפשוט דחליצת גדול עדיפא ממתני' יש לחלק כאן שהוא אומר בודאי שרוצה לייבם אבל מ"מ עדין אין זו טענה ודאית שאין הדבר תלוי בו לבדו ואיפשר שהאשה לא תרצה להתיבם והריב"ש בתשובה על יבמה אחת שהיתה לה צרה ויצא קול שנתן לה בן שם כתב שכופין אותו לחלוץ כיון שאינו יכול ליבם מפני הקול ואף על פי שהיה יכול להמתין דאם הקול אינו אמת ייבם הצרה משום דשהויי מצוה לא משהינן גם כתב שאם הוא צריך לומר צריך שיטול רשות מן המלך אין ממתינין לו דשהויי מצוה לא משהינן מעפר דל.
 
אליהו ן' חיים:
 
מה ידעתי ולא ידעו רבותי אבין ולא אתם הוא כמוס באוצרות תורתם אלא משום דאין מסרבין לגדול וכ"ש לרבים ונכבדים שלמים וכן רבים גדולים וטובים רבותי נר"ו אשר צווני לגלות דעתי: במה שנסתפקו רבותי אם יש לחלק בין נדון דידן לבין ההיא דתלה בקטן עד שיגדיל או תלה בגדול עד שיבא לא ידעתי למה נסתפקו רבותי אחרי שראו דברי הריב"ש ז"ל שכתב על יבמה שהיתה לה צרה במ"ה ויצ' קול שנתן לה בן שם וכתב שכופין אותו לחלוץ כיון שאינו יכול לייבם מפני הקול מהטעם שאמרו בגמ' שהויי מצוה לא משהינן: אחר שכתב טעם זה כתב ז"ל ואף אם לא תהיה טענה זו חזקה כ"כ הנה סייעוה ועשו לה סניף מטענ' אחרת מפני שהיה ליבם אשה אחרת והיה צריך ליטול רשות מן המלכות והדבר ברור דלא משהינן ליה עד שיטול רשות מן המלכות ולע"ד דנ"ד דומה בדומה לאותם שתי הטענות הנז' שם שכשם שהוא יכול כאן לטעון אני רוצה ליבם אותה שבמדינת הים כך יכול שם לטעון אם הקול לא יהיה אמת אייבם אותה שבמ"ה וכשם שכשיש לו אשה אחרת יכול לטעון אם יתן לו המלכות רשות אייבם ואין שומעין לו מטעם דאשהויי מצוה לא משהינן כן בנ"ד משום אשהויי מצוה אין שומעין לו כשיטעון שהוא רוצה לייבם אותה שבמדינת הים וכ"ת דהתם הוי ספק אם יוכל ליבם מפני הקול שיהיה אמת או מפני שהמלכות לא יתנו לו רשות והכא אין לו מעכב שודאי ייבם ושומעין לו הא נמי ליתא שאפשר שהיא לא תרצה להתייבם לו כאשר כתב החכם השלם כמה"ר אליהן /אליהו/ ן' חיים נר"ו: אלא שלענין מעשה יש לנו לחוש לדברי הריב"ש ז"ל שכתב בסוף אותה תשובה ז"ל וראו שבצרוף כל אלו הטענות ראוי לכוף על החליצה ומ"מ אם אפש' בהטעה או בדרך אחר הוא יות' טוב מכפיה לרוחא דמלתא ע"כ דבריו וכן ראוי לעשות ואם לא יש דרך אחרת נראה לדעתו ז"ל שכופין לחלוץ משום טעמא דאשהויי מצו' וכ"ש אם היבם ירצה להרבות במוהר ומתן כדי לחלוץ שכופין אותו כאשר כתב הרא"ש ז"ל בתשובה הנראה לע"ד כתבתי ואתם כהני ה' תבחרו ולא אני המקום יצילני משגיאות ומנסתרות ינקני הצעיר עבדכם חיים בכ"ר יעקב באסן ז"ל.
שו"ת ראנ"ח סימן נג
 
שאלה השט' הזה מחוב נ' פרחי' שחביית /שחייבת/ לאה לרחל בערבות אישה לוי הוא שם פקדון ביד ראובן שנעש' השטר לבטחון בעד שיודה הנער אפרים כשיבגר באיבר' שעשו הואשירי"ש שלו שהם אמו לאה הנז' ומנשה ושל יורשה להשביע לרחל ולאמה חנה על שום דבר שהי' לו תחת יד יששכר בין בחיותו בין במיתתו ושל' יאמ' איך יששכר נתן בחייו לחנה ולבתה רחל שום דבר לא דרך אמנה ולא דרך פקדון וגם שיתן הנער אפרים אי"ברא חוג"יטי בדיין מצד עצמו איך הוא מודה שלא נשא' לו שום זכות לא על רחל ולא על אמה חנה משום צד ופנה שבעולם ואחר שיעשה אפרים התנאים הנז' אז יהיה הפקדן הנז' רשאי לקרוע השטר מהחוב הנז' ואם ח"ו יסרב אפרים הנז' ולא יסכים על כל הכתוב לעיל אז יחזיר הפקדן השטר ליד רחל בעלת השטר לעשות כל מה שתרצה ואלו התנאים יובנו גם לשני הצדדים הנז' ולבאי כחם אחריהם ע"כ נסח נייר הפקדון הנה מה שקרה אחר שהופקד השטר ביד ראובן על פי התנאים הנז' הוא שאפרים שהיה הכל תלוי בו נפטר לעולם הצדק ולא הגיע לזמן שיודה כנז"ל גם נפטר הפקדן ועתה לאה רוצה לפטור את עצמה מחוב השטר הנז' באמרה שלא נכתב שטר החוב ההוא רק לאמנה עד שיודה הנער אפרים: ועכשו שלא הגיע להודאה נתבטל החוב שנתחייבה לרחל ומבקשת השטר מידי יורשי הפקדן לקורעו קרע הראוי כמדובר אמנם רחל טוענת כנגדה באומרה אם אפרים מת הבא לי מבאי כחו שיודו במקום אפרים שאני מתיראת פן יקומו היום למחר מבאי כחו ויערערו אף לאה תשיב אמריה לה כי אני לא נתחיבתי רק להודאת אפרים כמפורש בתנאי הכתוב בנייר הפקדן שאם הייתי מתחייב אף לבאי כחו היה לך לפרש דבריך בנייר התנאי שהופקד ביד הפקדן והואי' /והראי'/ שלא פרשת ולא נזכר בנייר תנאי הפקדן שקבלתי כשימות הנער אפרי' קודם שיגי' לזמן שיודה להיותי מחוייבת לעשות לבאי כחו להודות וא"כ אחר שלא נתחייבתי לאחריות שבא אחרי מות הנער אפרים מכח באי כחו אינני חייבת אפי' שיקום מבאי כחו לטעון ולערער יורנ' רבנו המורה לצדקה רב להושיע איזה דרך ישכון אור הדין שאם זוכה רחל בטענות אם לא וכן ג"כ יורנו רבנו שאם יתחייבו יורשי הפקדן לקרוע השטר אחר צאת רחל זכאית בדינא יורנו מתורתו נפלאות ובאורו נראה אור:
 
תשובה אם לאה זאת היתה חייבת חוב השטר הזה חיוב גמור שקבלה החמשים פרחים מרחל בעד דבר זה כדי שתקיים לה הודאת אפרים אלא שהושלש השטר ביד שליש שכשיודה אפרי' במה שהתנו להודות שיקרע את השטר ותזכה לאה בנ' פרחים ותפטר מהחוב ויהיה נמחל שעבודו ובין כך מת אפרים נראה לכאורה שלא זכתה לאה בנ' פרחים הנז' ולא מבעיא כפי הנראה מתוך דברי השואל שהחשש עצמו שהיתה רחל חוששת מאפרים עודנו עומד לגבי באי כחו ככחו אז כחו עתה: אלא אפילו הוקל לגבי באי כחו מן הדין או שהראשון היה קשה לה והשני נוח ממנו או אפי' לא היה חשש כלל מבאי כחו מ"מ עדיין לא היה ברו' שתזכה לאה בפרחי' הנז' דלא דמי כלל לע"מ שתשמשי את אבא ותניקי את בני שאם מת הבן או האב סבירא ליה לרשב"ג דהרי זה גט ואפי' רבנן לא פליגי עליה אלא לגבי גט משום דלצעורה קא מכוין אבל לגבי ממון דלרוחה קמכוין אינו זקוק לקיום התנאי דשאני התם דאנן סהדי דאילו לא היה לו האב [או] הבן לא היה מתנה בכך כלל אבל בנדון זה דאדרבה אילו לא היה חושש מאפרים לא היה נותן הפרחי' כלל לא דמי אלא לשוכ' את הפועלים ואתא מיטרא או לההוא דאמר לאריסיה כ"ע דלו תרי ואכלי תלתא את דלי תלתא וכו' ולבסוף אתא מיטרא דאמ' רב יוס' הא לא דלא /דלה/ ולא זכה האריס דלא דמי לע"מ שתיניקי את בני מטעם החלוק דכתיב וכמו שחלקו התוספות שם ואע"ג דבפלוגתא דרבא ורב יוסף בההיא דדלו תלת ואכלי תלת וכו' ואתא מיטרא קיימא לן כרבא דאמר הא לא אצטריך מ"מ התוספות הקשו שם מדאמר רבא האי מאן דאגיר אגורי ואתא מיטרא פסיד' דפועלים ותרצו דלא אמר רבא הא לא אצטריך אלא גבי אריס שהוא כשותף בשדה ומשעה ראשונה זכה בחלקו אבל גבי פועל לא ובנדון זה לא דמי לאריס אלא לפועל:
 
איברא שיש מאחרוני' שחלקו בענין אחר בההיא דרבא האי מאן דאגיר אגירי ואתא מיטרא פסידא דפועלים משום דהוי שכיר יום אבל בקבלן שהדב' תלוי בגמר המלאכ' כל שנגמרה המלאכה ההיא אפי' מאליה אמרינן הא לא אצטריך ולפי' חלוק זה הית' לאה זוכה בפרחים הנז' דהויא כקבלן והמוצי' מחברו עליו הראיה ואע"ג שיש שטר כתוב עלי' מ"מ עדין מקריא מוחזקת דאפילו שטר גמור שביד המלוה העומד ליגבות לא קי"ל (כר"ש) [כב"ש] דכגבוי דמי אבל מ"מ כפי הנ' מתוך דברי רחל שהחשש עצמו אשר היה נמשך מאפרים עודנו עומד לגבי באי כחו ככחו אז כחו עתה אין מקום לזכו' את לאה בפרחים הנז' מן הצד הזה ולא עוד אלא שאפי' באה לאה לעשות עם באי כחו של אפרים שיודו יכולה רחל לומר שאני לא נתתי לך הפרחים אלא על מנת שאפרי' יודה ולא באי כחו דכל ענין שאדם מתנה עם חברו ולא התקיים בו אין אומר שיתקיים על ידי יורשו דק"ל כרבנן בהרי זה גיטך בע"מ שתתני לי מאתים זוז דלי ולא ליורשי ולאו דוקא גבי גט דלצעורא קמכוין אלא אפילו גבי ממון כמו שלמדו האחרוני' ממנה לכמה דיני ממון מיהו עדיין היה מקו' לדון שזכתה לאה בפרחי' הנז' אם נאמר דנדון זה דומה לספינה סתם ויין זה דאפילו לא נתן יתן דא"ל אייתי לי חמרא ואנא מייתינא ספינתא והכא נמי לימא לה אייתי לי את אפרים ואני אעשה שיודה לך כיון שהיא לא התנית' אלא על אפרים ואין לומר דיש כאן באי כחו של אפרי' ותשלי' מלאכתה בהם דומיא דמאן דאגיר אגירא ושלים עבידתה בפלגא דיומא דמצי יהיב ליה מלאכה אחרת וכתב עלה הרמב"ן ז"ל דמיירי אפילו במשכירו לאות' מלאכ' דאל"כ מעיקרא נמי מצי יהיב ליה איזו מלאכה שירצה התם שאני שהוא משכיר למלאכת היום לאותה מלאכה אבל כשאינו משכירו לימים אלא לאותה מלאכה כל שא"א להתקיים באותה מלאכה אינו נותן לו מלאכה אחרת דומי' דיין זה דאינו יכול להביא לו יין אחר וזה מבואר בעצמו: ועוד דמ"מ הא אמרינן התם דמלאכה דקשי מינ' לא מצי לומר זה והכא יכולה לאה לומר הראשון נוח לי והשני קשה הימנו ואפרים היה נוח לרצות שיודה ובאי כחו לא וא"כ זכתה לאה בפרחים מן הצד הזה אלא שיש לגמגם בזה והחולק יכול לומר דאדרבה נדון זה דמי לספינה זו אלא שכל זה נראה שהיא משנה שאינה צריכה לנדון זה שכפי הנר' מתוך הלשון לאה זו אפי' אם קבל' מעות לדב' אחר לא קבלה פרחים על זה אלא שחייב' עצמה לעשות את אפרים שיודה ואם לא תקים תנאה תפרע נ' פרחים לרחל ועל זה הושלש השטר שאם לא יודה אפרים שינתן השטר לרחל כדי לגבות ממנה הנ' פרחים וכיון שכן מלבד דאעיקרא דדינא פירכא שזו אסמכתא גמורה תלוייה בדעת אחרים ולא חל חיוב על לאה כלל כמו שהוא מתבאר בחלוקי דיני אסמכתא וכמו שכתב מהרי"ו ז"ל בתשובות על ענין כיוצא בזה במי שקבל עליו לפצות את חברו שיודה מ"מ אפי' נעשה הכל יפה בעתו כדרך מסלק דין אסמכת' כפי הדין עדין נראה לעניות דעתי שכיון שבקבלת לאה לא נזכרה אלא הודאת אפרים ואין בכלל הודאת אפרים הודאת היורשים דבכלל ענין המותנה אין כוללין יורשים דלי ולא ליורשי משמע ואפרים מת הרי לאה פטורה מהחוב שקבלה עליה שאפי' היה אפרים בחיים והיתה לאה משתדלת עמו ההשתדלות הראוי כדי להודות ולא היה עולה בידה היתה פטורה ואמינא לה מההיא דאמר בפרק כל הגט ההוא דאמר אי לא מפייסנא עד תלתין יומין להוי גיטא אזל פיוסא ולא אפייסא ואמ' רב יוסף אטו תרקבא דדינרי בעי למיהב לה הא פייסא ולא איפייסא ואפילו ללישנא אחרינא דאמר מי יהיב לה תרקבא היינו דוקא לגבי גיטין דאין אונס אבל לגבי ממון כל שפייסו ולא איפייס פטור והרמב"ן ז"ל כתב עלה דההיא ושמעי' מינה דמאן דמקבל עליה לחבריה לפיוסי לפ' אי נמי דעבידנא לפ' הכי ואי לא מחייבנה לך מהשתא מנה או שדי נתונה לך מעכשיו ואזל פייסה ולא איפייס בכל מה שבידו לעשות פטו' דאונס בעלמא הוא ומדברי הרמב"ן אלה כתב הריב"ש ז"ל בתשוב' במי שקבל עליו לעשות את בנו שיודה במכר שעשה הוא כשיגדל וכשגדל הבן פייסו להודות ולא התפייס שהוא פטור וכן כתב בתשו' אחרת במי שקבל עליו שלא לישא אשה אחרת אם לא ברצוי אשתו הראשונה ומעתה נלמוד גם כן בנדון זה דאף על גב שלאה קבלה עליה לעשות עם אפרים שיודה ואם לאו שתתן נ' פרחים כיון שמת אפרים וא"א לה לקים התנאי אין לך אונס גדול מזה ובגמרא מייתי עלה דאין אונס בגיטין בריש כתובות זה גיטך אם לא באתי ומת דאין לך אונס גדול מזה והוא מבואר בעצמו עוד מטעם אחר יש לפטור את לאה מהחיוב הזה שבתחל' לשון התנאי כתוב השטר הזה נעשה לבטחון כדי שיודה אפרים כשיבגר כו' ושלא ישביע כו' ושיעשה חוג'יט כו' ובסוף התנאי כתוב ואם ח"ו יסרב אפרים להודו' וכו' ומתחלת הלשון נראה שההקפדה היא שיודה אפרים לכשיבגר שאעפ"י שתנאי שלא להשביע ושלא לטעון זו הוא בשב ואל תעשה וכיון שמת אפרים תנאי זה מתקיים לעולם מ"מ עשיית החוג'יט וההודאה נר' שהיא בקום עשה אבל בסוף הלשון תלו התנאי בסרוב אפרים דסרוב משמע שיבקש ממנו הדבר ולא יעשנו וכיוצא לזה מצאתי בתשו' הרשב"א שכת' בבית יוסף בא"ה סי' ל"ח ע"ת שעשו שיבי' כל אחד ביד שליש כו' ואם ימאן שום א' וכו' וכתב אבל מתוך הלשון צ"ע שאם ימאן שום א' לשון מאון משמע אחר אזהרה או אחר בקשה ומעתה כפי הבנת התנאי יהי' הדין מתחלף כאות' ששנינו הרי את מקודשת לי ע"מ שירצה אבא רצה האב מקודשת מת האב מקודשת מת הבן וכו' מלמדין את האב כו' ובגמרא דייק עלה דאי ע"מ שירצה אבא היינו שיאמ' אין מת האב אינה מקודשת אבל אי ע"מ שירצה אבא היינו שלא ימחא מת האב מקודשת וכיון שלשון תנאי זה בא על ב' הדרכים יש לנו לתפוס לשון אחרון ולומר שלא היה התנאי אלא אם אפרים יסרב מלהודות ולא יסכים בדבר אבל כל עוד שאפרים לא סרב בדבר לא חל החיוב שקבלה עליה ואף תחלת לשון התנאי יש לפרש ע"ד זה וכיוצא לזה חלק הר"מ מפדואה בתשו' בסימן ח' בענין חרם ר"ג שלא לגרש בע"כ שאין הכונה אלא שלא יגרש כשהיא מסרבת אבל לא שתהיה מרוצה ונפק' מינה לחומר' ע"ש והריב"ש ז"ל בתשוב' נשאל בדין ראובן שקבל עליו לכוף את בנו להודות לכשיגדל וכתב בלשון תנאו ואם שמא בשום זמן יבא בני לערער ויאמר איני רוצ' להודות וכו' אני מקב' עלי למחו' ביד בני ולכופו שיתחי' ויוד' כאשר יגדל ב"ה בזאת המתנה ושמעון היה תובע מראובן לכוף את בנו להודות ורואובן /וראובן/ היה משיב לא התחייב לכוף את בנו שיודה אלא אם יערער על המתנה ושהחיוב שקבל לכוף להודות קאי על הערעור והיה הרב ז"ל מזכה את ראובן לולי דקדוק הלשון שדקדק מלשון התנאי שעל ב' דברים התנה עמו הכלל העול' שנלע"ד שלאה פטורה מחיוב הנ' פרחי' ואין לו לשליש להחזי' השטר לרחל כלל מעפר דל.
 
אליהו ן' חיים:
שו"ת ראנ"ח סימן נד
 
שאלה ראובן שמת והניח את שני אחיו יורשים וגם כן הניח חוב לשמעון וללוי ויהודה עם שטרות מקוימים ובא שמעון והפציר את היורשים ונתנו מהנכסים של המת ביד שמעון והחזיק שמעון בנכסים ההם ואחר כך באו היורשים ושמו שני אנשים פקידים להשגיח בנכסים ההם באיזה סך ימכרו ויפרעו מהם החוב של שמעון והשארית יקחו היורשים אם יותירו והלכו הפקידים ומכרו עם מאמר היורשים הנכסים ופרעו לשמעון ברשות היורשים וכל זה ידעו לוי ויאודה איך נמכרו בשוק ופרעו לשמעון ולא טענו כלל ואחר זמן לקחו גם כן לוי ויאודה קרקע אח' של המת מהיורשים עתה אחר שעברו קרוב לשלשה שנים קמו לוי ויאודה וטוענים משמעון שיביא המעות של הנכסים באמרם מה ראית אתה לגבות כל מעותיך בשלמות ואנחנו לא נקח בשלמות תביא המעות ונחלקם חלק כחלק החלק הנוגע לכל אחד לערך מעותיו לכן יורינו רבינו אם יכולים לוי ויאודה להוציא המעות מיד שמעון:
 
תשובה בדברי השואל לא התבא' כל הצורך לדיני שאלתו מצד כמה דברים שהיו צריכים להתבאר אם בסדר החובות האלה אם חוב שמעון קדם ללוי ויאודה או אם זמנם שוה ואם המטלטלין שגבה שמעון היו ביד ראובן קודם חיוב החובות או אם קנאם אחר כך ואם בשטרי בעלי החוב היה שעבוד מטלטלי אגב מקרקעי אם לאו ואני אבאר בקצרה כל חלוקי הדיני' הנז' ואומר שאם חוב שמעון קדם אין כאן מקום שאלה שאין טענת לוי ויאודה אצלו כלום ואפי' דזמן פרעון חוב לוי ויאודה קודם לזמן פרעון חוב שמעון כמבואר בדברי הפוסקים ואפי' היה חוב לוי ויאודה קודמים לשל שמעון ואפי' קנה ראובן המטלטלין קודם החוב אם שטריהם כסתם השטרות הנכתבין בזמן הזה שאין כותבין בהם שעבוד מטלטלי אגב מקרקעי אין טענתם טענ' שאין דין קדימה במטלטלין ואפי' היו עדין ביד הלוה נר' מדברי הטור שאין בהם דין קדימה. אלא שהרשב"א בתשובה כתב שכל שהם ביד הלוה יש בהם דין קדימ' מכל מקום שמעון זה שכבר גבה אותם מה שגבה גבה דב"ח מאוחר שקדם וגבה במטלטלין מה שגבה גבה ואפי' שלא בב"ד כמבואר בדברי הר"ן ואפילו יש בשטרי' שעבו' מטלטלי אגב מקרקעי אם המטלטלין לא היו ביד ראובן קודם החוב אלא קנאם אחר כך וחוב שמעון גם כן קדם לקנין המטלטלין לא מיבעיא אם לא כתב דאנא עתיד למיקני שאין שם שעבוד מטלטלין אלו אלא אפי' כתב דאנא עתיד למיקני כיון שחוב כלם בא אחר כך שעבוד כלם שוה ומי שקדם וגבה גבה ואף על פי שיש קצת חלוקים בזה הכרעת האחרונים כדברי הסוברים שמה שגבה גבה ואע"פ שהצריכו בזה שהגביה תהא בב"ד ולא שגבה מעצמו כתב הרא"ש ז"ל דהיינו דוקא במקרקעי אבל במטלטלי מה שגבה אפילו מעצמו גבה ואם המטלטלין קנאן ראובן קודם החובות וחוב לוי ויאודה קדם לחוב שמעון ויש בשטרות שעבוד מטלטלי אגב מקרקעי אז ודאי טענת לוי ויאודה טענה ואף על פי שלכאורה היה נראה לומר שגם בכה"ג מה שגבה שמעון גבה מטעם מה שכתב הרא"ש בשעבוד מטלטלי אגב מקרקעי שאפי' יש שם שעבוד נהגו שלא להוציא מן הלקוחות מטעם תקנת השוק שאין לך אדם שקונה והכא נמי היה מקום לומר שמה שנתנו היורשים לשמעון הרי הוא כאלו מכרוהו לו הא ליתא דאעקרא דדינא לא נודע אם מנהג זה פשוט במקום בעלי חוב אלה אם לאו ועוד שכבר כתב מהרי"ק ז"ל בבית יוסף שאין לדמות בעל חוב מאוחר שקדם וגבה למוכר בדין זה ושכן הסכימו כל בעלי הורא' ושמי שרצה לומר הפך זה נקרא טועה בדבר משנה ואף על פי שדבריו בב"ח מאוחד /מאוחר/ שקדם וגבה מעצמו ובנדון דידן היורשים נתנו המטלטלין לשמעון אין נראה לחלק בכך ומה שבא בדברי השאלה שלוי ויאודה ידעו בדבר ושתקו כשת"ל שהיה דינם לגבות הם אין שתיקתם מפסדת זכותם וכיוצא לזה כתב הרא"ש ז"ל בתשוב' בעל חוב שגבה חובו בכתב שלטון העיר שעשו הכרזה ל' יום אחר כך בא בעל חוב המוקדם להוציא ממנו וטוען המאוחר כיון שלא ערערת בשעת הכרזה הפסדת זכותך אם היה הכרוז יוצא כל מי שיש טענה ושעבוד על קרקע זה יבא ויערער וכל מי שלא יערער עתה יבטלו זכיותיו כיון שנהגו כן דינא דמלכותא דינא ובטלו זכיותיו אבל אם כזה הכריזו כל מי שיש לו זכות יבא ויערער לא בטלו זכיותיו למי שלא בא בשביל השתיקה שאין כאן מחילה ושמא לא היה נראה לו שיש מקום וזמן באותה שעה הרי כתב דבשתיק' בעלמ' לא הפסיד המוקדם זכותו ואף כשהי' הכרוז יוצא כל מי שלא יערער יבטלו זכיותיו לא כתב שהם בטלים אלא מטעם שנהגו כן ומטעם דינא דמלכותא:
שו"ת ראנ"ח סימן נה
 
שאלה מעשה בא לידינו באיש אחד ששלח גט מאנדרינופלא על ידי שליח ומפני שלא היה סומך עליו שיקח שט' הכתוב' מיד האש' צוהו שיתנהו לאיש פ' ואותו פלו' יתנהו לאשתו ובא השליח עם הגט ועם שטר שליחות בידו שהבעל מסר הגט בידו לתת אותו לפלו' ואותו פ' יתנהו לאשה וכתבו המעשה בשטר השליחות שהגט הנז' נכתב ונחתם ביום פ' ושעדיו פל' ופלו' ושראש שטה פלו' כך וכך וכו' כמנהג והסתפקנו כדת מה לעשות.
 
תשובה איברא דבגמרא פרק כל הגט גרסינן ההוא גברא דשדר לה גיטא לדביתהו אמר לא ידענא לה א"ל הב ניהליה לאבא בר מניומי וליהבא ניהלה אתא שליח לקמיה וכו' א"ל מסור מילך קמן דכי אתא אבא בר מניומי יהבי לה ניהל' א"ל והא שליח שלא נתן לגירושין הוא אמר רב אשי קפחינהו לתלתא סבי בטעותא מי קא"ל אבא בר מניומי ולא את א"ד וכו' מאי טעותא הכי קא"ל אבא בר מניומי ולא את והנה אין ספק ודאי דאפילו בעלמ' יש לחוש ללישנא בתרא דהכי א"ל אבא בר מניומי ולא את ושליח ראשון שליח שלא נתן לגירושין הוא וכל שכן בנדון זה דפשיטא לן שלא רצה שהראשון יהי' שליח לגירושין כלל וה"ק ליה פ' יהיה שלוחי ולא את והראשון אינו שליח שנתן לגירושין כלל ומיהו מהאי עובדא שמעינן שפיר דעד כאן לא פריך להו רבא אלא למאי דא"ל שיתן להם הגט והם יתנוהו לאבא בר מניומי דכיון דשליח שלא נתן לגירושין הוא לא היה בידו לעשות את הב"ד שליח ליתנו לאבא בר מניומי שלא אמרו שהשליח עושה שליח ומשלחו ביד אחר אלא בשליח שנתן לגירושין אבל שליח שלא נתן לגירושין לא אבל אלו היה שם אבא בר מניומי היה נותנו לאבא בר מניומי ואבא בר מניומי נותנו לאשה וכן כתבו בפי' כל פוסקי הלכות והיינו נדון דידן עצמו והיה איפשר לומר דההוא גט דאבא בר מניומי בא"י הוה או גט מקויים או עדי' מצויין לקיימו הוה שלא היו צריכין לעדות השליח לומר בפ"נ ובפ"נ ולכך הוה מהני אלו הוה תמן אבא בר מניומי והיה נותנו על ידו ובכי האי גוונא הם דברי הפוס' גם כן שכתבו תקון ע"י שליח בכי האי גוונא: אבל במקום שאין הגט מתקיים שלא על ידי השליח ואנו צריכין לאמירת בפ"נ ובפ"נ של השליח לא מהני שלא האמינו חכמים לשליח לו' בפ"נ ובפ"נ אלא כשהוא שליח שנתן לגירושין אב' שליח שלא נתן לגירושי' אע"פ שהגט יוצא מתח' ידו לא האמינוהו חכמים אבל ממאי דאמ' מסור מילך קמן משמע שהיו צריכין להגדתו ולו' בפניה' בפ"נ ובפ"נ וכן כתב רש"י והר"ן ז"ל בפי' אמור לפנינו בפ"נ ובפ"נ ולמדנו מכאן דאף במקום שהיה צריך לומר בפ"נ ובפ"נ הוה מהני אלו אבא בר מניומי היה נמצא שם אלא שעדין איפשר לדחות ולומר דאה"נ דהנך סבי לפום סברתייהו דהיה ס"ל דהאי שליח שליח שנתן לגירושי' הוא היו אומרים לו מסור מילך קמן והיה יכול לומר הוא בפ"נ ככל שליח דעלמ' אבל לפום מאי דמסיק דהוי שלי' שלא נתן לגירושין ודאי אפי' הוה תמן אבא בר מניומי לא הוה מהני ואעיקר' דדינא פירכא דפריך להו שגט זה אפילו הוה הכא אבא [בר] מניומי א"א להכשירו וההו' גברא דשדריה טועה בדבר משנה הוה ודאי ולא חשיב ליה להזכיר טעותו אלא טעות' דסבי וא"נ אף על גב דאינהו סבור לומר דהוה מתכשר על ידי השליח מ"מ ההוא גברא דשדר ליה חשב שיתקיים בחותמיו ורבא גם כן לא פריך אלא דכיון דאבא בר מניומי ליתיה הכא אין תקנה לגט זה אבל אלו הוה תמן אבא בר מניומי היה איפשר להכשירו על ידי קיום והפוסקים שכותבין דין זה ומכשירים על ידי שליח הוא בגט מתקיים כדכתי' ואיפשר שהם אינם מפרשי' מסור מילך כפי' רש"י וסוברים דעובדא דאבא בר מניומי בגט מתקיים או שהם מפרשי' על הדרך שפי' ומכל מקום דינם מתלמד מתוך ההוא עובדא ומתוך כך כותבים הדין אף על פי שזה ודאי דוחק שלא הזכירו הדין עצמו הנזכ' בגמרא וכתבו דין אחר שלא נזכר בפי' אלא שהוא מתלמד מתוך המעשה:
 
ואיברא דאי לאו דמסתפינא ואלמלא דברי הפוסקים מתוך פירו' של רש"י היה איפשר לומר דאדרבה עקר טעותא דסבי דקפחינהו רבא לא היה אלא זה משום דיש לתמוה אהא דקאמר רב' והא שליח שלא נתן לגרושין הוא דמאי נפקא מינה אף על גב שלא נתן לגרושין למה לא ימנה שליח אחר וכי היכי דהנותן גט להוליך לאשה יכול לעשות שליח אחר לתתו לאשה ויכול לעשות השליחות שמסר לו הבעל על ידי אחר דשלוחו של אדם כמותו כמו כן נותן גט נמי להוליכו לפ' למה לא יוכל לעשות אותו השליחות שהי' הנתינה לפ' על ידי שליח דאף על גב דלגירושין לא עשאו שליח מכל מקום להאי מלתא עשאו שליח וכל מה שהוא לענין מה שעשאו עליו שליח שהוא נתינת גט לפ' למה לא יעשנו על ידי אחר ולכן יש לומר שזה הזקיקו לרש"י לפ' שהשליח הזה היה צריך לומר בפני נכתב ובפני נחתם ולכך לא הוה מהני אי הוי שליח שלא נתן לגירושין שלא האמינו חכמים לאחד לומר בפני נכתב ובפני נחתם אלא לשליח שנתן לגירושין אבל שליח שלא נתן לגירושין לא אלא שלפי זה יצא לנו דבמקום שאין צריך קיום אפילו לא ימצא השליח את השליח יכול לשלחו לו על ידי אחר ואם כן אין מקום לדברי הפוסקים כלל שכתבו לתת הגט ליד השליח ולא לבית דין שאם במקום שצריך קיום אפילו על ידי השליח לא מהני ואם במקום שאינו צריך קיום אפילו על ידי אחר שיתנהו לו מהני ומכל מקום מה שכתבתי תחלה ליכא דמרמי לה מידין שאיפשר לומר דכפי המסקנא אעיקרא דדינא קפחינהו שאין הכשר לגט זה אפילו היה אבא ב"מ כאן ואיפשר שזהו טעמו של הרמב"ם שכפי מה שחפשתי עד עתה לא מצאתי שהזכיר דין זה משום דאעיקרא דדינא פירכא ואין מציאות לדין זה:
 
ועוד חשבנו להביא ראי' מהאש' עצמ' שמביא גטה ובלבד שהיא צריכה לומר בפ"נ ובפ"נ ומוקי לה תלמודא כגון דא"ל הוי את שליח להולכה וכי מטית התם שוי שליח ואימא קמיה בפ"נ ובפ"נ ומכל מקום היינו דוחים בקצת דחיות בלתי מספיקות כל כך עד שאני כמעט הייתי מסכים להכשירו כפי פשטן של דברים מההוא עובדא ומתניתין דהאשה עד שהחכם מר שמואל נר"ו הקרה ה' לפניו תשובה אח' של הרשב"ץ שהביאה בבית יוסף /אה"ע/ סימן קמ"ב על מעשה כיוצא בזה עצמו וזה לשון התשובה על אשה שנתגרשה בגט ששלח לה בעלה על ידי איש שיתנהו ביד שלוחו ולא היו שם עדי' מצויי' לקיימו אלא המביא שאמ' בפ"נ ובפ"נ אינו דומה לאשה עצמה המביאה גיטה דכיון דא"ל שוי שליח שתרצי הרי היא שלוחו של בעל מה שאין כן באיש זה שאינו עושה אלא מעשה קוף בעלמא ובודאי אם היה אומר לו עשה שליח שתרצה היה הנדון דומה וכיון דשליח זה שליח שלא נתן לגרושין הוא אינו נאמן לומר בפני נכתב ובפני נחתם דאינו שליח כלל והאריך בדבר ועם היות שעקר החלוק שנתלה בו הרב אינו נר' כ"כ שהרי באוקמתא בהוי את שלוחי להולכה עד דמטית בב"ד לא תלה הדבר בה אלא בב"ד ואפילו הכי מהני וא"ת דהכא נמי תלה הדב' בה לענין הב"ד שהיא תרצה הרי הרמב"ם והטור כתבו בב"ד פלוני באופן שלא השאירו לה בחירה כלל ואפילו הכי מהני אלא אם כן תאמר דהתם נמי מכל מקום הבחירה תלויה ביד הב"ד במנוי השליח שהם ירצו ומכל מקום אין זה כלום דמ"מ הטעם שהרב נתלה בו דהשליח מעשה קוף בעלמא הוא דעביד איתיה בהא נמי אלא שהדבר יצא מפי הרשב"ץ לא נעשה מעשה שלא כדבריו מעפר דל.
 
אליהו ן' חיים:
שו"ת ראנ"ח סימן נו
 
שאלה על אודות הגט אשר נתן האיש יוסף מארטא לארוסתו הקטנה על ידי אביה והב"ד אשר נתן הגט בפניהם את הכל עשה יפה בענין בטול המודעות ופסול עדיהן על פי סדור הנהוג בבטול כל הדברים הגורמים כו' ועוד החמירו הב"ד לחוש למה שחכך הר"ן בסדור לשון גט הקטנה שיהיה נכתב כלפי האב ואחר שנכתב הגט הראשון כלפי הבת ונתן ליד האב ונגמרו גירושיה חזר עוד והכתיב גט אחר כלפי האב וחזר ונתנו ליד האב ואח' עבור זמן כמשלוש חדשי' ויותר הלך יוסף הנז' ופתה ב' אנשים זקני עמי ארץ סבי דבהתא וסדר מודעא א' מוקדמת והרבה בה דברים ככל הכתוב למטה בנוסח המודעא שסדר והחתים העדים הנז' עליה ואחר שחתמו העדים הנז' התישבו העדים בדבר וראו כי לא טוב עשו לחתום במקום שלא היו רשאים לחתום ועמדו והתקוטטו עם יוסף הנזכר על אשר פתה אותם לעשות כן וצעקו עליו מרה ולא הונח להם עד שקרעו השטר הנז' ויהי בהשמע אצל הבית דין קול דברים אלה הביאו לפניהם את האיש יוסף ואת העדים ודרשו וחקרו בענין והעדים הנז' שניהם כאחד גם יוסף הנז' הודו ולא בושו כי אותו כתב שחתמו היה עתה בקרוב כמו ה' ימים לא יותר אלא שכפי הנראה ביראתם מהב"ד אמרו שאמת הדבר שהאיש יוסף הנז' א"ל קודם נתינת הגט שהגט שהיה עתיד לתת לארוסתו לא הי' נותנו מלבו ולא אמר להם דבר אחר כלל לא לשון בטול ולא שום דב' גם לא הכירו בו שום אונס כלל וחקרו הב"ד מהעדים מתי היו הדברים האלה ואח' מהעדים לא ידע לכוין זמן כלל רק אמ' שידע שאותם הדברים היו קודם נתינת הגט אבל לא ידע לכוין לא זמן הדברים ולא זמן נתינת הגט והעד האחר אמר שהיה זה יום ב' בכ"ה לאייר שהוא הזמן הכתוב בנוסחת שטר המודעא כאלו היה תמיד לזכרון בין עיניו היום ההוא כה היו דברי העדים שהעידו בב"ד אבל שטר המודעא לא יצא כלל בב"ד חתום ולא שלטה ביה עינא דבי דינא כלל בחתימת העדים אלא שהעדים העידו שהיו חתומים בו אלא שפתה אותם והטעם ועל זה לא חתמו לקיים כל הכתו' שם אלא להיות עדי' על מה שא' להם כי לא מלבו נותן הגט עוד טען יוסף הנז' כי בשעת כתיבת הגט גם כן בטל הגט בפני סופר הגט ועדי הגט ואיש אחר אשר היה שם נקרא פ' והב"ד שאלו ממנו אם היה לו שום עדות או ראיה אחרת על שום מודעא או על שום בטול חוץ מהעדים שבא לפנינו והסופר והעדים עם האיש הנז' אשר אמר ואמר שאין לו שום טענה ולא שום ערעור זולת אלה כלל כי לא דבר שום דבר שבעולם בענין הגט רק מה שדבר לעדי' ההם אשר החתים על המודע' שקר' ומה שדבר בפני הסופ' והאנשים הנז' בשעת כתיבת הגט ופסל כל עד או עדים זולת הנז' שיעידו שום עדות שבעולם על שום דבר נגד הגט ויהיו נקראים הסופר והעדים בפני הב"ד והסופר אמר שלא שמע שום דבור שבעולם מהמגרש כנגד הגט רק שבהיותו כותב הגט הב' ראה את המגרש מדבר עם האנשים העומדים שם ואמר להם אין מנהג המגרש להיות מתרחק מהסופר ולא להיות מדבר שום דברים בעת כתיבת הגט להיות שם עומד ודומם ומן אז לא נדברו יותר ביניהם ואחד מהעדים אמר שהדברים אשר דבר שם היו כי הם היו עומדים במקום אח' שהיה הסופר כותב את הגט והמגרש אף עמהם ומשם שמע המגרש את קרובי המתגרש מדברי' שם בחוץ במקו' ישיבת הב"ד מסדרי הגט ואמ' שהיו מגזמי' אותו ואמר המגרש הנז' הנה הם מגזמים עלי לעשות לי רעה ואם יעשו לי איזו רעה אף אני אעשה עמהם רעה והעד האחר אמר כי אמר הנה הם מגזמים עלי ואם כן איני עושה דבר והשיב לו העד הנז' אל תירא ואל תחת כי אין דבר בלתי מתוקן יוצא מתחת יד ב"ד כזה ולא יניחו לעשות לך רעה ותכף התרצה והתפיס שם והניח את הסופר כותב והולך והאיש פ' אמר כי אמר הנה הם מגזמים עלי ולא ידעו כי אם יעשו עמי רעה אני מבטל הגט מעתה ומעכשיו:
שו"ת ראנ"ח סימן נז
 
+כן מסומן גם בדפוס הראשון. ואולי ט"ס הוא כאן. ולהלן איפה שסומן נח הראשון צ"ל: נז.+ נוסח המודעא:
 
בפנינו עדים אנחנו ח"מ בא כה"ר יוסף יצ"ו בכה"ר שמואל ז"ל מדעתו ומרצונו הגמו' והטוב ומסר מודעא זו בפנינו ואמר לנו הוו עלי עדים נאמני' ונשבע שבועה חמורה בתורה בפועל וגם בנקיטת חפץ ובקקש"ו ובאזכרתו בשם ה' אלהי ישראל וקבל עליו נזירות שמשון כבעל דלילה ובכח נח"ש ובכל מיני שבועות וקיומם בעולם הזה ובעולם הבא קבל עליו ועל נפשו מבלי שום חרטה והתרה כלל בעולם שמעתה ומעכשיו ועד לעולם ועד אינו בכונתו ובדעתו וברצונו הטו' וגמו' לתת גט שיקרא גט פטורין וגט גרושין לארוסתו לתרו בת כ"ר נמר בכ"ר אהרן עובדיה ומעת' ומעכשיו ועד לעול' ועד אם יתן שום גט לארוסתו הנז' ואפילו עד מאה גיטין אפילו בפני כל החכמי' שבדור הזה בכל תיקונו כדין וכהלכ' מעתה מבטל וביטל ומבטל אותם מעכשיו ועד לעולם ועד לא יקראו גיטין כשרים וגט פטורין וגט גרושין רק יהיו מבוטלים מעתה ומעכשיו ויחשבו כחרש הנשבר שאין בו ממשות לא יועילו ולא יצליחו ולא יזכרו ולא יפקדו לעול' לשם גט פטורין וגט גרושין מעתה ועד עול' כלל ועיקר והגט אשר בכונתו לתת היום הזה או למחר וגם כן אם יתן עוד גיטין אחרי' אחריהם הם אינו רק להשקיט חמת כ"ר משה עובדי' יצ"ו שהו' חמיו של כ"ר נמר הנז' וגם לחמיו כ"ר נמר הנז' מפני שנתקוטטו עמו וגם לנסות את דעת חמיו כ"ר נמר הנז' אם דעתו שלימ' וטובה עמו ולא לשום רוע לב כלל בעולם מארוסתו ליתרו הנז' ומעת' ומעכשיו ועד לעולם ועד אינו בכונתו ובדעתו לתת גט כשר וגט פטורין לארוסתו הנז' וכל גט אשר יתן מעתה ומעכשיו יהיו בטלים ופסולים לא יועילו לעולם ועד ולא יזכרו לשם גט גרושין רק שטר מודעא זה וכח השבועות והקיומים והנזירות הנז' יהיו קימים לעול' ועד מבלי יוכל לקחת התר' על שבועתו ובכל הנז' ואם באולי יתירו לו אפילו כל החכמים ואפי' משה רבינו ע"ה מעתה ומעכשיו ועד לעולם ועד לא יקרא התרה וחרטה כלל בעולם: ומעתה ומעכשיו מבטל ופוסל כל מין גט אשר יתן לארוסתו הנז' בידה או ביד אביה כ"ר נמר הנז' ופוסל כל עד שיחתו' בתוכו לשם גט ארוסתו ליתרו הנז' לעולם לא יעלה עדותם בשום צד ואופן ואפילו כמלא נימא רק כח השבועות והנזירות הנז' יהיו קיימים לעד לעולם ואם באולי יאמר שמבטל כל מודעא ומודעי דמודעי אינו רק להשקיט חמת הנז' ולנסותם ומעתה ועד לעולם יחשבו דבריו כנגד שטר מודעא זה כחרש הנשבר וגם קבל עליו כ"ר יוסף הנז' שבועה חמורה בתורה ובכח כל השבועות והנזירות בעול' הזה ובעולם הבא שלא לבטל מודעא זה ושלא לפוסלו כלל וכן נזירות שמשון ככל הנז' ונשבע בפנינו ואסר על נפשו פעם ופעמים ושלש בכל השבועות והנזירות הנז' לקיים כל הכתוב לעיל ואנוס הוא ומצד אונסו יעשה כל מה שיעשה ויתן הגט הנז' ולהיות ששמענו באזנינו ובעינינו ראינו וגם בכל השבועות והקיומים והנזירות הנז' חתמנו ונתננו בידו לראיה היום יום שני באשמורת בחצי שעה מהיום חמשה ועשרים לחדש אייר שנת השמ"ח ליצירה והכל שריר ובריר וקים:
 
תשובה בעניותנו נרא' שאין בדבר יוסף ממש שאפילו היה שטר מודעתו יוצא בב"ד ומתקיים בחותמיו ואפי' היו העדים באים ומעידים בפני ב"ד ככל דברי שטר המודעא עדין אין בכל דברי השטר דבר שיספיק לביטול הגט דאם מפני מה שכתוב בו ומעתה ומעכשיו כו' אם יתן שום גט כו' מעתה מבטל וביטל ומבטל אותם מעתה ועד עולם כו' רק יהיו מבוטלים מעתה ומעכשיו כו' וכל גט אשר יתן מעתה ומעכשיו יהיו בטלי' ופסולים לא יועילו ולא יצליחו כו' ומעתה ומעכשיו מבטל כל מין גט אשר יתן ביד ארוסתו הנז' או ביד אביה ופיסל כל עד שחתום בתוכו לשם גט ארוסתו הנז' לעול' לא יעלה עדותם בשום צד ואופן כלל והרי בכל זה קול כסיל ברוב דברי' אשר יש בהם ודאי כדי בטול הגט אפי' אין לו שום אונס דגיטא ומתנתא גלויי מלתא בעלמא היא וכל שגלה דעתו מקודם שהוא מבטל אותו בטל אפי' בלתי שום אונס לדעת רוב המפרשים אבל מ"מ כיון שאחר כל זה בשעת נתינת הגט בטל כל המודעות הרי כל מודעותיו בטלים ואין בהם ממש ולשונו אחרון עקר ואף על פי שכתוב שם עוד ואם באולי יאמר שמבטל כל מודעי ומודעי דמודעי אינו רק להשקיט חמת חמיו ואביו ולנסותם ומעתה ועד עולם יחשבו דבריו כנגד מודעא זו כחרש הנשבר מכל מקום הרי כבר תקן לנו הרמב"ם נוסחא מצלת על הכל הנוסח' הנהוגה בינינו עכשיו לומ' אמור לפנינו שאתה מבטל כל דברים שאמרת שהם גורמים בטול לגט זה וכתב הר"ן ז"ל בפ' השולח שעל ידי נוסחא זו הכל מתוקן שגמר דבריו שהוא אומר עכשיו הם עקר ובהם מתפיס והרי הוא אומ' שהוא מבטל כל דבר הגורם בטול לגט והכל בכלל דנהי דאם לא היה אומר אלא שהוא מבטל מודע' עדין היה בטול המודעא בטל מכח בטולו שבטל תחלה הדברים ההם של בטול המודעא ואותו הבטול שבטל בטול המודעא עודנו עומד ולא בא בטול עליו מ"מ כשהוא אומ' שהוא מבטל כל דברים הגורמים בטול הוא כולל בזה כל בטולים קודמים אפילו עד אלף כל שהם גורמי' בטו' לגט ונמצאו כלם בטלים ולשונו אחרון עקר וע"ז סומכים בכל הגלילות בביטול המודעות דאל"כ אין לדבר סוף ונמצא שאין שום חשש מן הצד הזה מיהו מה שנשאר לדקדק קצת הוא מה שכתו' שם וגם קבלו עליו כר' יוסף הנז' שבועה חמורה בתור' ובכח כל השבועו' והנזירות בעה"ז ובע"ה שלא לבטל מודעא זו ושלא לפוסלה כלל וכיון שהיה מושבע שלא לבטל המודעות כל שעבר ובטל איפשר לספק דלא מהני מההיא דרבא דתמורה דכל דאמ' רחמנא לא תעביד אי עביד לא מהני איברא שלזה גם כן לא היה מקום לחוש אם התירו לו השבועה קודם בטול המודעות ואף על פי שהוא שם בענין שבועת הגט עצמו התנה שלא יהיה התר לשבועתו בשבועת שלא לבטל המודעות לא נזכר תנאי זה ועוד שתנאי זה אינו כלום דה"ל מתנה על מה שכתו' בתורה ולעולם מתירין שבועתו וההתר מועיל כמו שהוא מבואר לכל הפוסקים וכמו שנבאר עוד בע"ה אלא שאם לא התירו לו אלא אם נשבע שלא לגרש אין שבועת שלא לבטל מודעות בכלל התר זה והיה עומד עדין באסורא שלא לבטל וחזרנו אל החשש שחששנו מההיא דכל דאמר רחמנא לא תעביד כו' אלא דאעיקרא דדינא פירכא שהרי הק' התוספות שם אמאי לא מוקי תלמוד' פלוגתא דאביי ורבא באדם שנשבע שלא לגרש דלמ"ד אי עביד מהני כשר ולמ"ד לא מהני פסול ותרצו דהיכא שהוא בדא האסור כ"ע מודו דאי עביד מהני ולא אמרינן לא מהני אלא בדבר האסור מאליו גם הרא"ש ז"ל כתב דבדבר האסור מחמת שבועה לא שייך לומר כל דאמר רחמנא לא תעביד כיון שאיפשר לבא לידי התר על ידי שאלה:
 
ומכל מקום בכל שאר השבועות והנזירות אשר קבל לענין גופו של גט וגופן של גרושין אין אנו צריכין לכל זה ולא מיבעיא כפי הלשון שבתחלת דברי פיהו שכתב שם ונשבע שבועה חמורה בתורה וקבל עליו נזירות שמשון ובכח נח"ש כו' מבלי שום חרטה והתרה שמעתה ועד עכשיו ועד לעולם אינו בדעתו ורצונו ובכונתו הטוב לתת גט שיקרא גט כו' שאין במשמע לשון זה שהוא נשבע שלא לתת גט לאשתו אלא שהיה נשבע להם על גלוי דעתו שאינו בדעתו ורצונו הטוב לתת גט לאשתו ועל אמות דעתו זאת שכך היא דעתו היה נשבע ומקבל נזירות ואף על פי שעל העתיד לא יצדק זה כי לא ידע מה ילד יום ואיפשר שיהיה מרוצה כשיתנהו והוא כותב שמעתה ומעכשיו ועד לעולם אינו בדעתו ורצונו כו' לא מפני זה נהפך דבריו לומר שהשבוע' היתה שלא יתן ברצונו ובדעתו אלא היה נשבע להם שהעדר רצונו עכשיו על נתינת הגט אינו על הזמן הזה דוקא שעתה אינו ברצונו לתתו אבל רצונו לתתו לזמן אחר אבל עכשיו אין רצונו כלל לתתו לא עתה ולא לעול' ועד ולעול' לא נשב' להם אלא על ברור דעתו שהיה מברר להם ולא נגע ולא פגע על הגט כזה באופן שאין מצד לשון זה הוראה שהוא נשבע שלא לגרש וכשהוא בא לבסוף ומתרצה על נתינת הגט אין כאן שום ענין נגד שבועתו ואפי' תימא שכונת הלשון במ"ש שאינו מדעתו ורצונו לתת גט הוא שהוא נשבע שלא יתן גט מדעתו ורצונו ושלא יתרצה כלל דומיא דגט שנתתי לך בטל הו' דאמ' בפ' השולח דאע"ג דלגבי מתנה לשעבר משמע לגבי גט דליבטיל משמע. עד כאן נמצא מדברי הרב.
שו"ת ראנ"ח סימן נח
 
+סימן זה מורכב משתי שאלות המסומנות בספר בסי' שווה: נח+ שאלה בני ק"ק פ' דייניו וזקניו ואנשי המעמד מנו שני אנשים נכבדי הק"ק על בתי קדשי הק"ק לבנינם ותקונם וז"ל המנוי אנחנו חותמי מטה דייני הזמן בק"ק פלו' יחד עם אנשי המעמד וזקני הקהל יצ"ו נועדנו יחדיו למנות על בתי קדשי הקהל לבנינם ותקונ' אנשים ראויים והגונים לפקח ולהשגיח לתועלת והנאת הקהל גם להיותם עליהם להזכירם ולקבץ את השכירו' ובדקנא ואשכחנא מקרב אחינו נכבדי קהל יצ"ו שני אנשים זריזים במצות ומלאכת הקדש עקר אם לכח אמיץ הנה הנם ראובן שמעון ומנינו אותם על בתי קדשי הקהל הנבנים עכשיו ונתנו בידם כח יפה ורשות שלמה ויכולת מספיק להשגיח על בנינם עד שתשלם המלאכה ולהשכיר אותם כפי מה שיראה להם ברב או במעט לזמן ארוך או קצר ולקחת מעות מוקדמים מהשוכרים בין רב או מעט ובכלל נתננו לשניהם ולכל א' מהם מכח הרשאת כל הקהל יצ"ו רשות גמורה לעשות בבתי הקדש אלו בכל אוות נפשם כל הישר בעיניהם ויהיה הכל עשוי ומקויים עלינו ועל כל הקהל מבלי שנוכל לבא כנגדם על שום דבר שיעשו לומר מדוע ככה עשיתם ולא לומר לתקוני שדרנא יתכון ולא לעוותי שלא לחקרם ולדורשם כי אם להאמינ' על פיה' בדבור' הקל מבלי נטיל' רשות לא מדייני הזמן ולא מאנשי המעמ' ולא מזקני הקהל כי הכל יעשו מדעת עצמם ויהיו כל מעשיהם קיימי' כי מעתה אנו דנים אותם לכף זכות כי באמונ' הם עושים כי יראת ה' על פניהם לבלתי יחטאו ואם ח"ו יגיע להם שום הזק או זאראר מחמת מנוי זה יחוייבו כל יחידי הק"ק לפרוע להם דמי ההזק או דמי ההוצאה אם באולי יעשו על איזה דבר שיתקומם עליהם מחמת המנוי הנז' בחיוב גמור מעכשיו על כל בני הק"ק הנז' ויחוייבו כלם לפרוע להם הכל על פי דבורם בלבד בלי שום דרישה וחקירה כלל וחפץ ה' בידם יצלח וכתבנו וחתמנו כל הנ"ל להיות בידם לעדות ולזכות ולראיה ביום פלו' שנה פלו' זהו טופס שטר המנוי וחתמו בו כל דייני וזקני ואנשי מעמד הק"ק וראובן הנז' הלך ובנה הבתים הנז' ולקח עצים ואבנים וצרכי הבנין מסוחרים ובנה ותקן הבתים הנז' והשכירם לשוכרים ועשו פירות ובבנין הנז' היה הולך ראובן ולוקח מהסוחרים עצים ואבנים ומסמרים וכשנשלם הבנין נשאר חייב ראובן לסוחרים ההם סך מעות והסוחרים היו לוחצים אותו ורוצים להתפרע ממנו או לשים אותו בסהר ולא היו מעות לקדש: והוכרח ראובן לקחת מעות ברבית ולקחו מאת הכח שנתנו לו במנוי הנז' לעשות כל הישר בעיניו והן היום בא ראובן לבקש מדייני הק"ק המעות שהוציא וגם הרבית שפרע ודייני הקהל מגמגמים על דמי הרבית לבלתי פרוע לו דמי הרבית וראובן טוען שמחמת המנוי נכנס בתגר זה ושלהשלים הבנין הוכרח לקיחת /לקחת/ אותם סחורות ומה היה יכול לעשות כי אם לקחת אותם ברבית שמהפירות של הבתים יפרעו הרבית כי אין ראוי שיקחו הקהל ריוח מהפירות של חלק הבנין שנבנה במעות אחרים והרי הם כשותפים בבתים הנז' כל אחד לפי חלקו כ"ש שהם נתחייבו על כל הזק והוצאה שיגיע לנז' ובאה השאלה לפני כ"ת הדין מהו אם יש כח לראובן לגבות דמי הרבית מאנשי הק"ק או מפירות הבתים כל א' לפי חלק מעותיו והקרקע הכל משוער בהשערה אמיתית או לא וכו' ובפרט מיחידי הק"ק מכח המנוי שנתנו לו ושנתחייבו לו כנראה מתוכו אשר יעיין כ"ת כפי הדין.
 
תשובה תחלה יש לדון אפילו אם היו הקהל אומרים לפקידים בפי' שילוו מעות ברבית לצורך הבנין והלכו הפקידים ולוו ברבית אם יגבו רבית מהקהל מטעם אסור רבית כיון שאחריות המלוה לא היה אלא על הפקידים כדין ישראל האומר לחברו לוה לי מעות מגוי ברבית שאפילו נותן לידו משכון ולוה עליו אם אחריות המלוה גם על הלוה אסור כל שכן כשאין שם משכון כלל אבל נראה שאין כאן דין רבית כלל ולא דמו אהדדי דשאני התם שהישראל נוטל המעות מהגוי ונותנם לישראל וה"ל כמלוה הוא לישראל אבל בנדון זה אף על גב שהפקידים פזרו המעות לצורך הקהל אין אלו כמלוים להם כיון שהם היו פקידים על הבנין והם התנו עמהם שיקבלו להם הבנין בכל מה שיעלו להם ואין זה אגר נטר אלא כנושא ונותן באמונה שהוא מעלה על הפירות שכר חמרים וכתפים וזה דבר מבואר בעצמו אבל מה שצריך לעיין אינו אלא אם היה להם לפקידים רשות לעשות כן כיון שנתנו להם רשות כוללת על בנין הבתים ועל השכרתם ועל לקיחת מעות מוקדמות אף זו בכלל או אם נאמר שאין בכלל הרשות אלא מה שפרשו לקחת מעות מוקדמות וכו' אבל מאי דלא פירשו לא פירשו: והן אמת שלשון ההרשאה נראה כולל וחזק מאד שכתוב בה ובכלל נתננו להם רשות גמורה לעשות בבתי הקדש אלו בכל אות נפשם כל הישר בעיניהם ויהיה הכל עשוי ומקויים עלינו מבלי שנוכל לבא כנגדם על שום דבר שיעשו לומר מדוע ככה עשיתם ולא לומר לתקוני שדרנא יתכון ולא לעוותי ושלא לחקרם ולדורשם כי אם להאמינם על פיהם בדבורם הקל מבלי נטילת רשות וכו' כי הכל יעשו מדעת עצמם ויהיו כל מעשיהם קיימים כי מעתה אנו דנים אותם לכף זכות כי באמונה הם עושים כי יראת ה' על פניהם לבלתי יחטאו אבל אם לא באנו אלא מכח לשונות אלו אין זה מספיק שאין בכלל כל נתינת רשות זו דבר מפורש על ענין הוצאת הבתים אלא על ענין השכרתם שהיה בכלל המינוי כמו שכתוב בענין המנוי ולהשכיר אותם בכל מה שיראה להם וכו' ועלה קאמר שנתנה להם רשות גמורה לעשות בכל אות נפשם וכן נראה מלשון עשוי ומקויים עלינו שהוא לאפוקי שלא לבטל את אשר כבר עשוהו ולומר שאין מעשיה' קיימים לא לענין לומר שיפרעו ההוצאה או לאו ואף אם נרצה לכלול בלשון זה יותר מרשות ההשכרה נכלול בו אופן בנין הבתים היאך הם עושין פשפשין היאך הם עושים חדרים ובענין הבנין החזק הוא הרפה וכיוצא בזה אבל עדין אין בכלל זה הלואת מעות לפזר בבנין ואף תחלת לשון המנוי יש לפרש ע"פ דרך זה שכתוב שם למנות על בתי ההקדש לבנינם ותקונם ולא יובן מזה אלא למנות אותם על המלאכה לעשות למראה עיניהם עם המעות שיתנו הקהל לפזור וכן מה שכתוב שם ונתננו להם כח ורשות להשגיח על בנינם עד שתשלם המלאכה אין בכלל זה אלא השגחת הבנין לא השגחת בקשת המעות:
 
איברא שמלשון ושלא לחוקרם ולדורשם כי אם להאמינם על פיהם נראה שאף על זה פקחו עיניהם בענין הוצאת הבתים ואף על פי שהיה אפשר לדחוק גם בזה ולומר דלא קאי אלא על חקירת המעשים ובפרט אם יאמרו בענין ההשכרה כך עשינו שלא לחקור ולדרוש אם אמת היה הדבר אלא להאמינם על פיהם ולשון מבלי נטילת רשות שאחריו מוכיח על זה דבענין חקירת ההוצאות לא שייך לומר נטילת רשות אם לא שנאמר דלא קאי לישנא דבלא נטילת רשות אחקירה ודרישה דסליק מינה אלא אעקרא דמלתא:
 
מכל מקום אפילו כשתמצי לומר דסתם חקירה ודרישה לא משמע אלא בענין הפזורים וע"ד ולא יחשבו את העם כי באמונה הם עושים מכל מקום נהי שהאמינום לכך ובלא האמנתם גם כן היו נאמנים דמ"ש בגמ' גבאי צדקה אין מחשבין עמהם דכתיב ולא יחשבו וכו' כי באמונה הם עושים וה"ה המלאכה דכה"ג דבתי הקהל דמלאכת שמים היא אין ענין לזה לענין הנדון שלנו דלא אתו הקהל עליהו בטענת האמור אלא שלא היה להם לעשות כן ואין לומר כיון שלענין האמנה לא היה צריך להתנות א"כ עכ"ל שושלא לחקרם ולדורשם קאי על מ"ש שלא לומר להם מדוע כך עשיתם ובא לכלול ענין נדון שלנו מכמה טעמים וק"ל סוף דבר אם באנו מכח יתורי לשונות ההרשאה אין בהם דבר ברור להוציא מהקהל מעות הרבית אבל אעקרא דדינא נלע"ד שכיון שהקהל מנו את האנשים האלה על בנין הבתים אין ספק כי כל אשר עשו את הכל עשו יפה ובודאי שיפה עשו לקנות עצים ואבנים וכל הצריך כיון שהיו צריכים לקנות העצים והאבנים ההם לצורך גמר הבנין ואם היו מניחים הבנין בלתי גמור לחסרון מעות היה הפסדם הרבה משכרם וכל כי האי גוונא ודאי לא היה צריך לימלך בהם כלל והוא בכלל סתם המנוי ועד כאן לא הוצרכו הפוסקים לבאר אלא בגבאי שאמר שהלוה בכיס שהוא נאמן אבל אין לבא עליו בטענה לומר לא היה לך להלוותו והפסידם מכיסך אפילו אם היו רוצים לטעון כן ואף על פי ששם י"ל שהעניים היו קצובים להם ועכ"פ היו צריכים לתת להם וכו' הכא נמי צריכים היו הקהל לגמור ענין הבתים ולולי זה היה הפסדם מרובה משכרם הרבה שיצאו מהם מה שיצאו ולא יצלחו למלאכה ולהשכרה ואפילו היו יורדים שלא ברשות מכל מקום אם השבח יתר על היציאה נוטל את היציאה כ"ש באלו שירדו ברשות ובשליחותם:
 
ומעתה כיון שלקיחת העצים ההם היתה צריכה והוצרכו לפרוע רבית בעד דמי העצים דמי הרבית יחשבו אף הם ודאי בכלל הפזור וההוצאה והנושא והנותן באמונה יש לו להעלות שכר חמרים ופועלים וכיוצא בזה מפני שהכל בכלל ההוצאה והפזור כל שכן אם באנו להסתייע בזה מצד החיוב שנתחייבו להם בני הקהל במה שכתוב שם ואם ח"ו יגיע להם שום היזק או זראר מחמת מנוי זה יחוייבו לפרוע להם דמי ההיזק או ההוצאה וכו' שאף על פי שהיזק וזראר זה אפשר שלא יכלול כל כיוצא בזה אלא היזק או זראר אשר יבא להם מצד איזו עלילות ברשע וסוף הלשון גם כן שאמר או איזה הוצאה אם באולי יעשו על אי זה דבר שיתקומם עליהם מכל מקום ממנו נלמוד ק"ו להיזק שיבא להם מצד צורך המעות שע"ד שיהיה נפרע להם הורידום ולא שיהיו נזוקים ויש זריזים ונפסדים וכ"ש אם היה בבתים שבח פירות שיש להם לממונים לגבות השבח המגיע כנגד המעות שלקחו ברבית ואינו בדין שהקהל לא יפרעו דמי הבנין ויהיו נוטלים פירות וכל כי האי גוונא נמצא הלה עושה סחורה בפרתו של חברו וכענין שכתב הנמוק"י משם הרשב"א ז"ל דהבונה חורבת חברו אפילו לא הוה קימא לאגרא אם השכירה הבונה נוטל שכר הימנה בעל החורבה שלא יהא הלה עושה סחורה בפרתו של חברו וממנה נלמוד גם כן שאם בעל החורבה השכיר הבנין שבעל הבנין נוטל את חלקו שלא יהא הלה עושה סחורה בשל חברו ואע"ג דהתם הקרקע שלו לעולם אבל כאן דמים הוא חיב לו וכל שיפרע לו יציאותיו יסתלק משם מ"מ כל שלא פרען לו הבנין הוא של הבונה והיאך יהיה אחר עומד ונוטל את הפירות:
 
+מכאן מתחיל בספר סימן חדש+ שאלה ראובן לקח מהמלכות מלאכה א' ולקח משמעון סך מעות ונתחייב לתת לו כך לבנים ליום בשכר טרחו במלאכה ובשביל מעותיו אח"כ נתבטל המלאכה ובא שמעון לבקש מעותיו מראובן יחד עם האולפה ועמדו לדין ופשר הדיין שיפרע ראובן כ"כ מעות לשמעון ומבקש שמעון מראובן שיפרע לו מה שחתך הדיין ומשיב ראובן שהוא מקבל גזרת ופסק הדייין /הדיין/ אבל שאין לו כדי לפרוע לו מאומה עכשיו כי אבד מעותיו בענין רע במלאכה וכאשר תשיג ידו יפרע לו מה שפסק הדיין ושמעון אומר שאין לו להמתין אפילו יום אחד רק שיפרע לו ואם לאו שישים אותו בבית הסהר וראובן טוען שאין מדין תורה לשים אותו בבית הסהר רק שמסדרין לב"ח שיגיע משפטו לפני דין התורה ושמעון טוען כי אינו רוצה רק להוליכו בערכאות שדינא דמלכותא דינא שאם יעמוד לפני דין התורה כל אדם יבריח ויכסה ויערים: יורנו המורה אם יש רשות לשמעון לשים לראובן בבית הסהר אחר שראובן טוען שאין לו ושידקדקו בכל הדקדוקים וחקירות אם יש ערמה או העלמה בדבר אז יעשה מה שירצה אבל מאחר שאין לו לשלם באמת ובאמונה למה יעשו לו נגד הדין ועוד שהוא מבקש זמן ויטרח ויפרע כאשר תשיג ידו או אם יש ממשות בטענת שמעון דדינא דמלכות' דינא ומה גם בארץ הזאת שהכל רצים בערכאות.
 
תשובה כיון שתחלת עסק זה היה באסור אחריתו היה מדון שזה שבא בשאלה שלקח משמעון מעות והתחיב לתת לו כל כך לבנים בשכר טרחו במלאכה ובשביל מעותיו אסור גמור הוא וכדכתב מהר"ם בתשובה על הבחור שנתן לך מעות והוא חוזר עם בנך ואתה נותן הוצאה אם מתחלה היה התנאי כך ביניכם אעפ"י שהוצאה היתה נותן שהיה חוזר עם בנך אפ"ה מאח' שהתנת' שיתן לך מעות וכו' אסור וכ"ש בנדון זה שנראה ברור מתוך השאלה שמה שנדר לתת לו בכל יום הי' בשביל המעות ג"כ ובלא המעות לא הי' נותן לו כ"כ ומ"מ לענין שבאה עליו השאלה אם שמעון יכול לאסור את ראובן בשביל מעותיו דבר פשוט הוא שמדין תורה אין אוסרין ואין חובשין את הלוה אלא אם יש לו נכסים יורדין לנכסיו וגובין מהם על כרחו ואין מניחין לו כלום וכמה שהוא צורך כדי חייו נחלקו בו אם מסדרין וכבר נשאלו הראשונים על זה והשיבו דברים ברורים והמה בכתובים שאין חובשין את הלוה כלל ולא מיבעיא מן הסתם כיוצא בנדון שבאה עליו השאלה שאפי' לא נזכר בשאלה אם היה שטר על החוב ואם היה כתוב בו ושעבד את עצמו ונכסיו שהיה מקום לספק אם חל שעבוד על הגוף כענין שנשאל מהרשב"א ז"ל והשיב שאין בכלל ושעבד עצמו שעבוד גוף אלא ששעבד עצמו כלוה ונכסיו כערכין ולומר שלא נכסיו אלו שיש לו עכשיו בלבד כו' אלא אפי' היה לו תנאי מפורש כזה שהתנה המלוה והלוה שיאסור אותו אינו יכול לאוסרו וכמו שכתב הרא"ש ז"ל בתשו' כלל ס"ח סי' י' דבר ברור הוא שאם אין ללוה ממון לפרוע לא יתפוס המלוה גופו של לוה להשתעבד בו כו' ואפי' אם שעבד לו גופו בכך אין השעבוד חל כו' וגם המלוה עצמו אינו יכול להשתעבד בגופו וכל שכן ליסרו עד שיפרע לו אינו רשאי דתנן האומר סמא את עיני קטע את ידי על מנת לפטור חייב ואם כן למה יתפשהו להשתעבד בו אינו רשאי ליסרו אינו רשאי כו' ושעבד לו גופו בכך ודאי הוי ששעבד גופו להתפש בפירוש וכן היא הראיה שהביא מסמא את עיני קטע את ידי וכן כתב הטור בשמו אפי' התנה על עצמו שיתפוס המלוה את גופו ואפ"ה פוסק דלא מהני וכיוצא לזה כתב הריב"ש בתשובה סימן תפ"ד והאריך שם שאפי' התנה בפי' שיחבש גופו אין תנאי זה מועיל כלום להיות במסגר אסיר ובבית כלא יושבי חשך ואסור לחובשו או ליסרו כלל ודברים ברורים ונכוחים הם בעצמם ואפי' מה שרצה הרב ז"ל שם בסוף דבריו לומר שאם נשבע לשים עצמו בבית הסוהר ושלא יצא משם עד יפרע חובו שבענין זה תופשין אותו בגופו כמו שנשבע כדי שיקים את שבועתו. לע"ד אף בזו יש לדון עליו כפי מה שנראה מתוך דבריו שם שהכניסה בבית הסוהר ההוא בבית כלא יושבי חשך היה צערא דגופא ונזק בעצמו ובגופו דכל כה"ג ה"ל כנשבע לחבול בעצמו ונשבע להרע שנסתפקו בה אם השבועה חלה ואפשר שלא אמר הרב אלא לתפוס אותו בגופו בתפיסה בעלמא שגם זה בכלל שבועתו ותופסין אותו כדי לקיים שבעותו /שבועתו/ ואין כאן מקום להאריך בזה שאינו מן הענין ומכל מקום ברור מלל שם הרב שמדין תורה אין חובשין כלל ואפי' התנה כן.
 
איברא יש לנו לדעת שכל זה דוקא במי שאין לו לפרוע לא קרקעות ולא מטלטלין אחר שידרשו ויחקרו הב"ד היטב אבל אם יש לו ואינו רוצה לפרוע וב"ד אינם יכולים לירד לנכסיהם חובשין אותו עד שיפרע את חובו דפריעת ב"ח מצוה ומכין אותו עד שתצא נפשו וכבר נמצא דין זה מפורש בספר אגודה שדקדק כן מפרק כל כתבי ואף על פי שהרב ז"ל בבית יוסף חו"מ סי' צ"ז סעיף ל"א רצה לדחות ראיתו אין הדחיה ברורה כל כך וגם אני בעניי מצאתי ראיה לדין זה במסכת פסחים פרק האשה גבי האי דתנן מי שהבטיחוהו להוציא מבית האסורין שוחטין עליו וקאמר עלה בגמרא לא שנו אלא בית האסורים דגוים אבל בית האסורין דישראל שוחטין בפני עצמן כיון דאבטחינהו מפקי לי' דכתיב שארית בית ישראל לא ידברו כזב. ופרש"י ז"ל בית האסורין של ישראל כגון לכופו להוציא אשה פסולה או לשלם ממון א"נ כדתניא אם יקום והתהלך בחוץ וכי תעלה על דעתך זה מהלך בשוק וזה נהרג אלא חובשין אותו עד שנראה מה תהא עליו. הרי כתב רש"י ז"ל דבית האסורין הוי נמי לכופו לשלם ממון או [להוציא] אשה או לכדתניא כו' וסתם לשלם ממון היינו ודאי ממון דחוב ואף זה כדין בית האסורין כמו לכופו להוציא אשה או לכדתניא כו' וכלהו איתנהו ולא כתב רש"י א"נ כו' אלא לומר דמשכחת לה בגווני טובא ואשמעי' ג"כ דבכלהו אמרי' כיון דאבטחינהו מפקי ליה נמצא א"כ שהדין דין אמת שכל שיש לו ואינו רוצה לשלם חובשין אותו עד שישלם וכדברי ספר אגודה ואף הרא"ש והריב"ש שהחמירו בדין החבישה מודים בזה ולא אמרו שאין חובשין אלא כשאין להם לשלם וכן הם דבריהם מפורשים שהרא"ש ז"ל בתחלת דבריו כתב דבר ברור הוא שאם אין ללוה לפרוע לא יתפוש המלוה גופו של לוה כו'. והטור חו"מ סי' צ"ז גם כן כתב דברי ר"ת שכתב דפריעת ב"ח מצוה ומכין אותו עד שתצא נפשו ואחר כך הביא דברי הרא"ש בבלתי חולקים. והריב"ש ז"ל באר הדבר בפירוש בארוכה והביא ראיה דכשיש לו ואינו רוצה לפרוע מכין אותו כו' ודברי הרב ז"ל בבית יוסף צריכין לי תלמוד שכתב דברי הרא"ש והרשב"א והריב"ש ואחר כך כותב ההיא דספר אגודה כחולק עליהם והשתדל גם כן לדחות ראיתו כפי הנראה כדי לקים דברי הגדולים והרואה יראה שאין מחלוקת ביניהם. איברא דמדברי הרשב"א נראה קצת דאפילו יש לו ומבריחם ואינו נותנם בחובו אין תופסין את גופו ועוד אבאר בע"ה מ"מ דברי הרא"ש והריב"ש ברור מללו כדברי ספר אגודה ולא מבעיא כשישנם בעין ותחת ידו ואי אפשר להוציאם מתחת ידו אלא על ידי תפיסת הגוף וחבישה שחובשין אותו עד שישלם אלא אפי' הוא מבריחם נראה מדברי הריב"ש בפירוש שחובשין את גופו. איברא שדברי הרשב"א בתשו' הם אפי' במבריחם שנשאל מי ששעבד עצמו ונכסיו והבריח נכסיו היחבש גופו כיון שהבריח נכסיו. והשיב אין הגוף משתעבד שימכר וישלם כגנב שאין אדם כותב כן לשעבד ולעשות כעבד אלא הרי הוא משועבד כלוה ונכסיו כערכין כו'. ואף על פי שכפי הענין שנשאל עליו הריב"ש לא פליג הרשב"א שדברי הריב"ש ז"ל הם במי שהתנה בפירוש שיהא גופו נתפש על החוב וכותב הרב ז"ל שאף על פי שאין תנאי זה מועיל כשאין לו מ"מ אם יש לו ומבריח אותם חובשין אותו ודברי הרשב"א ז"ל הם במי ששעבד עצמו ונכסיו והרב עקר ליה מעקרא שאין בלשון זה שיור גוף והילכך י"ל שאפי' הבריח אין הגוף משועבד אבל כשהתנה בפי' על הגוף אף הרב יודה מ"מ מכלל דברי הריב"ש ז"ל משמע דאפילו בלא תנאי חובשין אותו מדאתי עלה מפריעת ב"ח מצוה וכופין אותו עד שתצא נפשו גם דברי ספר אגודה בלתי תנאי מיירי אלא שי"ל שאין דברי הרשב"א אלא כלפי מה ששאלו ממנו מי ששעבד עצמו ונכסיו כו' שהסתפקו שיחבש גופו מצד התנאי ועל זה השיב הרב דאין הגוף משתעבד שאין אדם כותב כן כו' אבל לעולם אף הרשב"א יודה שיחבשו אותו מטעם מכין אותו כו' ועוד דהרשב"א ז"ל ודאי מיירי במי שהבריח כבר באופן שא"א להשיבם כגון שקנה הזוכה בהם או כיוצא בזה ואי אפשר להשיבם ע"י חבישת הגוף ומשום קנסא שעבר והבריחם אין חובשין אותו ודברי הריב"ש מיירי במבריחם ומעלימם מן העין מכין אותו שיביאם ע"ד מכין אותו עד שתצא נפשו וכל שכן דברי ספר אגודה דמיירי כשיש לו ממון ואינו רוצה לשלם ונמצאו לפי זה דברי כלם דברים אחדים ולדברי הכל כל שיש לו חובשין אותו עד שישלם וכל שחוקרין ודורשין היטב ואין לו ממון אין חובשין אותו ואפילו יש לאשתו נכסי נדוניא אין לו לב"ח בהם כלום ואין לו מקרי וטענת דינא דמלכותא נמי שהוזכרה בדברי השואל אינה טענה ואין אומרים בכיוצא בזה דינא דמלכותא אפי' ללישנא דקפסיק ותני לא שנא מכר לא שנא מתנה והדברים ברורים למי שיעמוד עליהם. ואף על פי שהרא"ש ז"ל בתשובה דלעיל מסיים עלה וכל זה בחוב שמלוה לחברו אבל במס המלך נהגו הקהלות לתפוס כל מי שאינו פורע מס המלך ודינא דמלכותא דינא שניא היא דבמס המלך שייך ודאי שפיר דינא דמלכותא ועוד שאין החוב לישראל ולא לקהל אלא החייב חייב למלך והיהודי אינו אלא גבאי המלך לגבות חוב המלך והמלך גוזר לחובשו עד שיפרע ובכי האי גוונא ודאי דינא דמלכותא דינא ושליחות המלך קעביד ושרי לעשות כן וכדמוכח בפרק הגוזל בהדיא אלא שבדברי הריב"ש גם כן ראיתי שכתב ומה שטען שמעון המלוה דדינא דמלכותא דינא אינו ענין לזה כלל שאין דינא דמלכותא ואף לא דינא דמלכא שיהא אדם נתפס בעד הלואה אלא כאלפרכא בלבד הוא המנהג והדין ואם זה התנה להתחייב בהלואתו כפי החק ההוא וכדין תורתינו אין תנאי זה מועיל והמלך מה נעשה לו ומכלל דבריו נראה לכאורה שדוקא מפני שלא היה כן דינא דמלכותא דההוא אתרא שיהא אדם נתפס בעד הלואה הא באתרא שדין דמלכותא כן מהני ואין לאומר לומר דמשום דתנאי היה שם משום הכי הוצרך הרב לומר שלא היה כן דינא דמלכותא אבל בלתי תנאי אפילו היה כן דינא דמלכותא לא הוה מהני דכיון שהתנאי אינו מועיל כמו שכתב הרב מאי נפקא מינה אם היה שם תנאי אלא ע"כ משמע מדברי הרב דאלו היה כן דינא דמלכותא הוה מהני ואפילו בלא תנאי אלא שי"ל דאה"נ דודאי לא הוה שייך כאן דינא דמלכותא כל עקר כדכתיבנא אבל משום דקושטא דמלתא לא היה באותו ענין דינא דמלכותא מפני זה תלה הרב טעמו בכך כיון שהיה לו טעם מספיק לזכות את הלוה באותו נדון אבל כפי האמת אפילו במקום דדינא דמלכותא לחבוש על ההלואה כמנהג הערכאות עכשיו לא מהני כלל לחבוש את הישראל ולצערו בגופו משום דינא דמלכותא ולא עוד אלא שדין הערכאות גם כן אינו לחבוש על ההלואה כל שאין לו כלום לשלם ואין עושין כן אלא שלא יאכל הלה וחדי ויהיה לו ממון ואינו משלם אבל כל שמתברר להם שאין לו אפילו הוא חבוש מוציאין אותו והוא נקרא בלשונם מופלוש ואף אם הלוה אינו עולה בידו להציל עצמו בטענה זו מפני שהערכי דעתו קרובה אצל המלוה או מפני שבדיניהם לא הגיע עדין בדבר הברור שאין לו לשלם מכל מקום כיון שהדבר ברור אצלנו שאין לו ובזה הוא פטור מהחבישה אפילו כפי דיניהם אם כן אין כאן דינא דמלכותא דינא ועדין נשאר לברר שמא יבא הדוחה לומר שאף על פי שהסכימו כל הגדולים הנז' שמן הדין אין חובשין את החייב היינו שאין לעשות כן בית דין של ישראל אבל אם הלוה מעצמו עושה כן על ידי הערכאות אנן לא מזדקקינן ליה ואפשר שירצה להסתייע בזה גם כן מלשונו של הריב"ש שכתב אבל שיוכל אדם להתנות שיצערוהו בגופו ומפני זה יכפוהו בית דין בצער ההוא זה אינו ובסוף דבריו כתב עוד שהרי אפי' לעבור לפניו המלוה כדי לביישו אסור כדאמרינן בפרק איזהו נשך מנין לנושה בחברו ויודע שאין לו שאסור לעבור לפניו תלמוד לומר לא תהיה לו כנושה ואיך יהיו בית דין נזקקין לסייעו בדבר האסור הא ודאי לאו מלתא היא שכיון שהדבר אסור ואינו מן הדין במקום אסורא מי שבקינן ליה וכיון שמן הדין אינו חייב לו בזה היאך מניחין לזה להעביר עליו את הדין אלא ודאי לא שבקינן ליה ולא נקיט הריב"ש ז"ל למלתיה בבית דין אלא מפני שכך היתה השאלה מלפניו: ועוד ששתיקת ב"ד והנחתם אותו לעשות כן היינו הזקקתם וסיועם.
 
הכלל העולה דבהא סלקינן ובהא נחתינן שכל שיחקרו וידרשו הבית דין היטב ולא ימצאו ממון לראובן זה אסור לחבשו ולצערו והמלוה יחוש לעצמו שלא ישים אשם נפשו ובית דין מוחין בו שלא לחבשו וכל שכן בבית כלא יושבי חשך שאפשר לבא לידי סכנת נפשות וממון נתחייב לו ולנפש הוא חובל.
שו"ת ראנ"ח סימן נט
 
שאלה על ענין הגט שבא מחלב שצוה הבעל לעדים לכתוב ולחתום וצוה לשליח בפניהם לתתו על תנאי קודם כתיבת הגט:
 
תשובה חשש הענין הזה המעט הוא אם רב הלה /הלא/ הוא כמוס בדברי הפוסקים דעות המחמירים בכל התנאים בכלל הנאמרים קודם כתיבת הגט ודעות המקילים והמחמיר שבכלן הרמב"ם שכתב עלה שהוא ספק גירושין שנראה שיש בו צד אסור תורה משום דלא הוי כריתות גמור כמו שכתב הרב המגיד על פי הירושלמי ונמצא כפי הצד הא' של הספק הגט בטל לגמרי אפילו מן התורה ואפילו לפי הצד האחר של הספק אינו כשר לגמרי ולעולם מידי פסול ודאי דרבנן לא נפיק לדעת הרב וכמו שיתבאר למי שיעיין בתשוב' שהשיב הרב על הענין הזה שהביא הרב המגיד שהוא מבאר שם שהטעם שכותב בזו ספק גירושין לא מפני ספק צד כשרות לגמרי אלא מפני שהסתפק לו בפסול שפסלו חכמים בזה אם הוא מדאורייתא או מדרבנן ומשום זה כתב ספק גירושין להחמיר שיש בזה ספק פסול הגט לגמרי אלא שמתוך חומר שמחמיר הרמב"ם בענין זה איפשר לצדד קצת קולא בנדון שלנו שכפי הטעם שבאר הרמב"ם בפסול זה שהו' משום דלא חשיב כריתות איפשר לומר דעד כאן לא קפדינן בהכי אלא באומר כתבו גט על תנאי כך ומועיל התנאי בכתיבת הגט שנמצ' הגט בשעת כתיבתו לא נכתב לשם כריתות ושייך ביה טפי החשש של הרמב"ם אבל כל שלא הטיל התנאי בכתיבת הגט אלא בנתינתו בנדון שלנו אף על פי שהזכירו קודם כתיבת התורף לית לן בה כיון שלא הטיל תנאי בכתיבה ומה שכתב הרמב"ם כיצד מגרש אד' על תנאי לא יאמר כתבו גט לאשתי ע"ת או כתבו ותנו לאשתי גט ע"ת לאו משום דאפי' אם מבוא' בדבריו שאינו מועיל התנאי אלא בנתינה דלא מהני אלא משום דכי אמר כתבו ותנו על תנאי לישנא דעל תנאי נדרש לפניו ולפני פניו וקאי אתרוייהו אכתבו ואתנו ונמצא הטיל תנאי בכתיבה אבל כל שמפורש בדבריו שאינו מטיל התנאי אלא בנתינה איפשר דלא פסל הרמב"ם ז"ל ואף לדעת שאר הפוסקים איפשר לחלק בכך ואף על פי שהפסול הי' גופה גזרה מכל מקום עקר הפסול שבשבילו גזרינן הוא משום הכתיבה והילכך לא גזרינן אלא כשתלה הכתיבה בתנאי והרשב"א ז"ל שהוא מביא ראיה מהתוספתא דאמ' לפ' תנו גט לאשתי וכו' כנגד האוסרים אין לדקדק דשמעינן מינה דהמחמירים מחמירים אפי' בשלא הטיל התנאי בפי' על הכתיבה דהרי כל עוצמה של ראיתו אינה אלא משום דהאי תנו הוי כמו כתבו ותנו וכיון שכן הרי מכחה נדחים דברי המחמירי' במטיל תנאי בכתיבה אמת שלא נמצא חלוק זה מפורש לשום אח' מן הפוסקי' ואדרבה סתם כתבו אין להזכיר שום תנאי קודם כתיבה וכו' נראה דכל אופן דהזכרה יש בו חשש. גם גדולי האחרונים נראה שאין מחלקים בכך דמהרי"ל לא חלק אלא שיאמר לעדים אחרים ואם היה מסכים בחלוק הזה מאי אריא אחרים אפילו אותם עצמם מהני ההוא גוונא דידיה שהתנאי ודאי אינו בכתיבה גם מדברי מהרי"ק ז"ל נראה שאינו מחלק בכך מכל מקום לענין מעשה אין לנו אלא לשית לב לדעת גדולי האחרונים סוף הוראה כדת מה לעשות ככל אשר הורו הם למעשה וסברת הגדולים הרא"ם והרי"ק ז"ל הלה /הלא/ היא כתובה בספר הרב בית יוסף ומי יכניס ראשו ביניהם:
 
ואיברא שלכתחלה ודאי מחמרינן שאף הרי"ק ז"ל לא חשיב הפרזה על המדה אלא בדיעבד: וגם הרי"ל ז"ל מחמיר באותם עדים עצמם ונמצא דעת הרי"ל מצטרפת עם דעת הרא"ם כנגד דעת הרי"ק אבל מכל מקום אין לנו מדברי הרי"ל אלא להחמיר לכתחלה דנדון דידיה לכתחלה הואי אבל בדיעבד אין דעתו מצטרפת לדעת הרא"ם ונשאר הספק שקול:
שו"ת ראנ"ח סימן ס
 
+בדפוס הראשון לא סומן כאן כלום. ובגליון סומן ס.+ +מה שמסומן בגליון ס' הוא כנראה ע"י מחזיק הספר, במקור שאלה זו ללא ציון סי'.+ שאלה ריב בני ישראל חברת תלמוד תורה מצד א' וקהל קדוש קורטובא מצד אחד אשר פקידי החברה טוענים מה"ר מאיר יחזיר להם סך מעות אשר נכנס בידו ממעות ההקדש הנז' וה"ר מאיר השיב כי הסך הנזכר החזיק בו מפני שגבול קרקע קהל קדוש קורטובא וקרקע הקדש תלמוד תורה אשר הקדיש ה"ר משה זלמין ואשר קנו מה"ר משה דיהירירה וקרק' קצת יחידי' נקנה בשכבר מוקוף א' של הישמעאלים וקמו אחר כך אנשי הוקוף וטענו שהיתה אונאה במכר והקרקע חוזר להם גם שבדיניהם אין קרקע הוקוף נמכר אם לא שיהיו מעלים ממנו טסקא לוקוף ותבעו הישמעאלים את ה"ר מאיר והקריבו את משפטם בפני ערכאותיהם והדיין פסק שיפרעו טסקא לוקוף בעד הקרקע וכתב חוג'יט ונתן ביד הישמעאלים גם איש אחד מהתובעים שם אמר לשופט כי בחלק הקרקע הנז' בנו היהודים בית הכנסת בעד קהל קדוש קורטובה והדיין חרה אפו אז ואמר מי הוא זה אשר מלאו לבו לעשות כן ושראוי להרוס את הבית ואז תכף סדרו אנשי הקהל ופנו את בית הכנסת והוציאו משם ספרי התורה והעששיות ועשאוהו כתמונת בית דירה ולא הלכו שם להתפלל ימים רבים ובין כך השתדל ה"ר מאיר על ידי שוחדות ועל ידי פיטפאדיש והתפשר עם הישמעאלים לתת להם שלשים אלפים לבנים לוקוף באופן שיסתלק המוקטעא ועל זה באו אנשי הוקוף והודו שזה היה תועלת הוקוף ועם זה מצא השופט מקום להחזיק את מקח הקרקע ביד היהודים בלתי פריעת מוקטעא ולתקון הענין הזה עלה הפזור עם השלשים אלפים לבנים לסך ששים אלפים לבנים ומהם פרעו היחידים שהיו בכלל התביעה הנז' חלקם וק"ק קורטובא חלקם ובעד החלק המגיע לחלק הקרקע אשר בתלמוד תורה מחזיק ה"ר מאיר במעות הנז' זאת היא טענת פקידי החברה וזאת אשר השיב ה"ר מאיר ובקשו מאתנו חותמי מטה להגיד להם את דבר המשפט כאשר יראונו מן השמים ואנחנו בשם ה' אלהינו עמדנו על הדין הנז' בעניות דעתנו וראינו שהדין עם ה"ר מאיר: ולמען לא יהיו דברינו אלא /אלה/ כדברי הספר החתום כתבנו ראשי פרקים מאשר נשאנו ונתננו בינינו בדין זה והנפש היפה הרוצה לעמוד על עקרן של דברים יראה כל דבר על מקומו ויתבררו לו הדברים:
 
תשובה היה נראה לכאורה לומר שאין החברה חיבת לשלם לה"ר מאיר כלום בכל מה שפזר בענין התביעה שהרי הוא כמבריח ארי בעלמא וכפורע חובו של חברו שסלק מעל הקרקע תביעת הישמעאלים ומבריח ארי מנכסי חברו אין לו כלום אבל כד מעיינת בה שפיר אינו כלום שכל ב' החלוקים אשר באו בדברי התוספות בקמא ובכתובות דהיכא דברי היזיקא לא אמרינן מבריח ארי או שחכמי' תקנו שיהיה מציל ממון חברו נפרע ממנו דאם לא כן אין לך מציל ממון חברו צדקו יחדיו בנדון זה שגלוי לכל העמים דכל מאן דאית ליה דינא בהדי גוי ובפרט בעניני הוקוף שהדיין בעל ריבו שהו' יוצא חיב בדיניהם וכל שכן בנדון זה שהקריבו את משפט' בפני השופט ונתן חוג'יט והמציל מידם מציל מן ההיזק הברור וכן תקנת חכמי' כדי שיהא מציל ממון חברו שייכא בהצלת הקרקע מיד הגוים וכמו שבא מבואר בדברי התוספות שם ואף לסברת רש"י שכתב בדין סקריקון שמחזיר לבעלים חנם יש לדון בזו שיש לו מה שהוציא כל שכן שכל שאר הפוסקים דחו דבריו כל שכן שה"ר מאיר מוחזק ואם תרצה לומ' שאין זה אלא כפורע חובו של חבירו שהוא פטור הא ודאי פשיטא דלא דמי כלל כפי כל הטעמים שנאמר בפורע חובו שאם לטעם הירוש' דהוה מפייסנה ליה לא שייך לגבי גוים כלל ובפרט בנדון שכיוצא בזה וכמו שהתבאר בתשו' ואם לטעם שהוא חייב לו כפי הדין ואין מצילו מן ההפסד והכא נמי תרצה לומר שמן הדין הגוים יש להם דין כיון שכפי חקיהם לא היה המוטיבילי שליט למכור הקרקע ההוא אם כן הקנין שעשה עכשיו ה"ר מאיר לקנות הקרקע הרי הוא כשבח שבעין וכיורד לשדה חברו ונטעה דלא שייך בה מבריח ארי וכמו שכתבו התוספות:
 
עוד מטעם אחר לא שיים כאן לא דין מבריח ארי ולא דין פורע חובו של חברו משום דה"ר מאיר היה שותף בעלילה זו עם אנשי החברה שהיה לו קרקע שלו גם כן שם וכל שהוא שותף לא שייך ביה דין זה כמו שמבואר להרשב"א ז"ל בתשובה וכמו שהתבאר בדין יורד לשדה חברו ונטעה וכל שכן בדברים שכופין זה את זה לעשותם ודבר ברור הוא שמן הדין היו כופין זה את זה לסייע בפזור לסלק את התביעה הזאת מעליהם כיון שאם היו הישמעאלים גובים כדין עם הא' היו האחרים ג"כ מתחייבים בודאי וכל שכן שכל זה משנה שאינה צריכה בנדון זה דלא שייך דין מבריח ארי אלא באיניש דעלמא שהבריח ארי מנכסי חברו אבל במי שיש לו עסק בענין ההוא כמו ה"ר מאיר שהיה מפקח בענין החברה והוא היה המוציא והמביא בעניני החברה ואבוהון דכלהו בני החברה וכל אשר הם עושים הוא היה עושה אם כן כל מה שעשה בשלו עשה ולא שייך ביה מבריח ארי ואע"ג שהתוספות מקשים בכתובות מקדם ברועים ובמקלות שנאמר לגבי שומר על דין מבריח ארי וגם כן שאין חלוק בין שומר לאיניש דעלמא ובקמא ג"כ כתבו מפורש ואין סברא לחלק בין שומר ששמירת הבהמה עליו לשאר מבריח ארי מכל מקו' לא אמרו אלא לגבי שומר שאעפ"י ששמירתו עליו מ"מ לא נתמנה אלא לשמיר' הבהמות אבל לא לקדם ברועי' ובמקלות אבל מי שהוא אפוטרופוס גמור על איזה דבר פשיטא שהוא מחוייב לפקח על כל דבר הנוגע לדבר ההוא וכל אשר יראה למראה עיניו שהוא טוב ותועלת לעסק ההו' מחויב לעשותו וכענין שכתב הרב בעל ת"ה שהאפוטרו' רשאי להוציא מעות להציל את היתומי' מתביעו' ערעורי' אפילו בקטנותם והנה כי כן ה"ר מאיר הנז' שהיה ממונה בענין החברה ואב בית דין הרי הוא כאפוטרופו' גמור והיה יכול להוציא מעות לתקון הענין ממעות החברה או משלו ע"ד שיפרע ממעות החברה ואין זה מבריח ארי כלל והדבר מבואר בעצמו וגם הרשב"א כתב מבואר בתשובה על היחיד שהיה רוצה לפטור את עצמו משוחדות שנתנו לגלחים וכן אין יכול לפטור את עצמו מדין מבריח ארי שהפרנסים כאפוטרופ' או ממונים הם. וא"ת מכל מקום אנשי החברה יחזרו על מי שמכר להם הקרקע ההוא ויטלו ממנו מה שהוציאו לא היא דממה נפשך אין להם על המוכר כלום שאם כן הדין הקרקע קנוי להם בלתי מוקטעא והישמעאלים רצו להתעוללל /להתעולל/ עלילות ברשע עליהם וגם אם הדיין פסק לפרוע מוקטעא הוא גזלה דילי' אם כן אין המוכר חייב בו במה שהגוי גוזל ממנו כדמכריז ר' ינאי דסלקין לעילא האי בר ישראל דזבן חמרא לחבריה ואתא גוי שקיל ליה מניה וכו' ואם הגויים זוכים בזה ע"פ חקותיהם ולא היה כח למוכרים ההם למכור אלא בפרעון מוקטעא אם זה היה ידוע לקונים הרי סברו וקבלו ואם לא היה ידוע וטוענים שהוא מום בקרקע א"כ המכר חוזר ויחזור הקרקע והפירות למוכר ומה שטוענים פקידי החברה שכל הפזור ההוא לא נעשה אלא למען הציל בית תפלת ק"ק קוטובא /קורטובא/ להיות מתפללים שם זה מלתא דעבידא לאיגלויי הוא שהשופט לא היה לו כח להקפיד על הדבר הזה מבלתי היות לו גזרת מלכות ועוד שהתביעה הזאת היא שעמדה בפני השופט שהם תבעו שם תביעת הקרקע והמוקטעא ופסק הדיין והחוג'יט על זה היה וכפי אשר דרשנו וחקרנו מהבקיאים בטיב חקות הגוים וכפי אשר ידענו גם אנחנו שהתביעה הזאת יש בה כדי להציל ולפזר ממון עליה אמת שאין לכחד שהיה הקהל בסכנה ג"כ שהגוים אפילו כשבאים על עסקי ממון בכל אשר יפנו ירשיעו והיה איפשר לעורר מדנים על ענין הקהל גם כן וכמו שעשה אחד מהם ג"כ בפועל והיה איפשר שיבא נזק לענין הקהל מזה ומן הצד הזה יש לדון כאן ע"ד מ"ש בגמר' שגובין כפי קרוב בתים וכפי ממון וכו': הילכך מה שנראה לעניות דעתי על הדין ועל האמת שיפרעו הקהל שליש כל הפזור בעד תביעת הקהל וב' שלישי הפזור יוטל על כל הקרקעות אשר שם ואף קרקע הקהל עמהם וישומו ביניהם ויפרע כל אחד חלקו:
 
ומה שטועני' פקידי החברה שישבע ה"ר מאיר שהפזור לא היה בעד תביעת הקהל בלבד אין מקום לשבועה כלל אחר שעינינו הרואות וגלוי לכל שתבעו מהם תביעת הוקוף ועינינו הרואות שההנה ה"ר מאיר את הקרקעות במה שעש' ואם כן ודאי נוטל מה שההנה כמו שבארנו למעלה וכל שכן כפי מה שכתבנו שהי' ממונה החברה שהוא נאמן בכל מה שאמר שהוציא ובעד אי זו תביעה הוציאם ואין מחשבין עמהם כמבואר בגמר' כי באמונה הם עושים זהו מה שנראה בעינינו אחרי עמדנו בכל מה שהשיגה ידנו במה שנוגע לדין הזה מהטעמים שבארנו ומשאר טעמים אשר חשבנו לזכות כל אחד מהצדדים והעלתה מצודתנו כל הכתוב לעיל. +מכאן מתחיל בספר הסי' החדש+ שאלה ראובן היה חייב ללועז א' מאה פרחים לזמן ששה חדשים בפוליס כמנהג והלועז הזה היה חייב לשמעון מאה ושמנה פרחי' ברב' עד ששה חדשים זמן בפוליס' כמנהג ונהיו שתי אלה הפוליס' תוך ג' ימים ונהיה ראובן ערב פרען לשמעון בעד הלועז על הק"ח פרחים עד שיפרעם ככתוב בפוליסא וחשב ראובן הערב הנז' שמה שכתוב עד שיפרעם בפוליסא ר"ל עד תשלום הששה חדשים ואדעתא דהכי הסכים על הערבות וחתם בפוליסא ובהגיע הששה חדשי' פרע ראובן ללועז המאה פרחים שהיה חייב לו ולקח הפוליסא מיד הלועז וחשב שהלועז כמו כן הלך ופרע לשמעון הק"ח פרחי' שנהיה ראובן ערב עליהם כי זמנו היה ג"כ לששה חדשים ולא ידע שמעון איך נתפשר עם הלועז בסתר מבלי הגיד דב' לראובן הערב שיתן לו הנאת מעותיו סך ידוע ד' פרחים בכל ג' חדשי' ובזה לא היה מבקש שמעון מעותיו מהלועז כי היה לוקח ממנו ד' פרחים בכל ג' חדשים ונמשך הענין כך בין שמעון ובין הלועז בסתר בלתי ידיעת ראובן כמו שנה וחצי ואחר עבור השנה וחצי נפטר שמעון ומנה פקיד על נכסיו להשתדל ולפקח בהם כמנהג והפקיד ההוא לא גלה אזני הערב מענין החוב אשר נתערב עליו מטוב ועד רע אלא נתפש' גם הוא עם הלועז בסתר כאשר עשה שמעון הנפטר והיה לוקח מהלועז הרבית ד' פרחי' בכל ג' חדשים בלתי דעת הערב כלל וזה נמשך זמן קרוב לשנה אחת ונפטר גם הפקיד ונתמנ' פקיד שני על נכסי שמעון הנפטר וגם הפקיד השני נתנהג עם הלועז כפקיד הראשון והיה לוקח ד' פרחי' מהלועז רבית בכל ג' חדשים מבלי הגיד לראובן הער' דבר מזה עד שנצטרפו כל אלה הזמנים לשלשה ואחר כלות זמן זה ברח הלועז והלך לו וכראות הפקיד כי ברח הלועז הלך אצל הערב ואמר לו אתה ערב ללועז פלוני בפוליס' של חוב ק"ח פרחי' ועתה ברח הלועז וכשמוע ראובן הער' שעדיין החו' קיים נבהל מאד כי לא האמין שעבר כל כך זמן ועדיין החוב קיים וחקר ודרש על הדבר ונגלה אליו כל אשר עשה שמעון הנפטר גם שני פקידיו אחר פטירתו שנתפש' עם הלועז גם הראשון גם השני כאשר נהג שמעון בחייו בלקיחת הרבית בסתר בלתי דעתו והשיב הערב אל הפקיד אם נהייתי ערב לא נהיתי ערב עד שנת היובל רק לששה חדשים בלבד שיפרעם הגוי בו' חדשי' כשהגיעו הו' חדשים ולא פרע הלועז למה לא באתם אלי ולא בקשתם ממני או מהלועז מעותיכם שאם היה הלועז בורח תוך הששה חדשים היה לכם זכות עלי שנתערבתי לששה חדשים והייתי פורע בעל כרחי אבל שמעון הלך ונתפשר עם הלועז ולא בקש להתפרע ממנו לסוף הששה חדשים גם לא הגיד לי איך נתפש' עם הלועז אב' נתפש' שלא מדעתי וכוונתי גם הוא גם פקידו אחרי מותו גם אתה הפקי' השני עד שברח והארכתם זמן וזמני' עידן ועידנין כדי ליהנות מהרבית ולקחתם עד עתה תוך זה הזמן יותר מארבעים וחמשה פרחים רבית ועתה שברח הלועז אתם תובעים ממני וכי נהיתי ערב לכם לעולם שעל גבי תחרישו ותאכלו כל כך רבית ושאהא מחויב לכם כי תרדפו אחרי ובהיותם בהפרש כזה בין כך ובין כך הגיע ובא פה בנו של הלועז הבעל חוב במצות אביו שיתפשר עם בעל הממון כדי שלא יצטער הערב ולא יצטרך לפרוע בעדו מאומה ועל זה עמדו הרבה פעמים להתפשר הערב והפקיד וכן הלועז לעשות איזה תקנה לעקור איזה דבר מבן הלועז ועזר השם יתברך ונתפשר הפקיד עם הלועז לתת לו שמונים פרחים זולת הרבית שלקחו כל הזמן שעב' ואחר שלקח הפקיד מבן הלועז השמונים פרחים היה מעביר את בן הלועז מיום אל יום לתת לו הפוליס' עד שהלך בן הלועז לדרכו בלתי הפוליסא ובהיות הפקיד עם הפוליס' בידו בא אצל ראובן הערב ושאל ממנו השארית של החוב שהם עשרים פרחים באמרו שלא לקח מהלועז כי אם שמונים פרחים בלבד והערב טוען שכבר לקח יותר מזכותו ומה מבקש ממנו יורנו רבנו אם יש לו דין לפקיד לבקש הפרחים הנשארים מראובן הערב הואיל שנהנו על ערבותו כמה שנים מהרבית כי עבר הרבית שלקחו מהלועז ליותר מחמישים פרחי' מעלה מטה וכבר הגיע זכותו ויותר לקחו ממה שכתוב בפוליסא שלו ומתורתך יראנו נפלאות.
 
תשובה לכאורה היה נראה לפטור הערב מצד היות אסור לישראל להיות ערב בעד גוי לישראל כמו שאסור לישראל להיות ערב בעד ישראל חברו לגוי מההיא דפ' איזהו נשך. דתנו רבנן אל תקח מאתו נשך ותרבית אבל אתה נעשה לו ערב ופריך תלמוד' ערב דמאן אילימ' ערב דישראל והתנן אלו עוברין בלא תעשה המלוה הלוה הערב והעדים אלא לגוי והדר פריך תלמודא וכיון דדיניה דגוי דאזיל בתר ערבא איהו ניהו דקא שקיל רביתא מיניה אמר רב ששת שקבל עליו לדון בדיני ישראל כו'. וכתב הראב"ד ז"ל והוא הדין לישראל שהלוה לגוי ברבית אין ישראל רשאי להיות ערב אלא אם כן התנה הגוי שלא ידחה אותו אצל הערב אלא אם כן אין בידו לפרוע והכי תניא בתוספתא ישראל שהלוה מגוי וגוי שהלוה מישראל וישראל נעשה לו ערב כו' וא"כ בנדון דידן דלא קבל עליו הגוי ולא התנה נמצא שהערבות הזה נעשה באסור ואשכחן לר' מאיר לגבי שטר שיש בו רבית דקניס התירא משום אסורא ושיפסיד גם הקרן כפי מה שפירשו התוספות שם וכן בבבא קמא פרק המניח איכא פלוגת' אי קנסינן גופן אטו שבחן מכל מקום בנדון דידן כולי עלמא מודו דמותר להיות ערב לגוי הואיל והאידנא חזינן דגוים נמי הכי דייני דכי משכח ליה ללוה לא פרע מיניה דערבא וכ"כ הרא"ש ז"ל שם בשם הראב"ד ז"ל וכ"כ הרשב"א ז"ל אלא שמקל יותר שאפי' במקומו' אלו שדיניה' שהולכים אצל הערב תחלה אם ירצה כתב שיש מתירין וכן עקר וכבר פשטה הוראה זו בכל המקומות ואין מי שימחה בידם והאריך הרבה בתשו' זו והי' כתובה בתוך תשובות הרמב"ן סימן רכ"ג וכת' דאפי' אם הוא ערב קבלן שרי ולא אסר אלא בערב שלוף דוץ. ולענין אי מיקרי האי ערב בנדון דידן ערב קבלן אי לא הא תליא בפלוגתא דרבוותא בפר' בתרא דבבא בתרא אמ' רב הונא הלוהו ואני ערב הלוהו ואני פורע הלוהו ואני חייב הלוהו ואני נותן כלם לשון קבלנות הן אבעיא להו הלוהו ואני קבלן פורע תן לו ואני חייב תן לו ואני נותן כלם לשון קבלנות הן אבעיא להו הלוהו ואני קבלן תן לו ואני ערב מאי א"ר יצחק לשון ערבות ערבו' לשון קבלנות קבלנות רב חסדא אמר כלם לשון קבלנו' הן בר מהלוהו ואני ערב רב' אמר כלם לשון ערבות הן בר מתן לו ואני נותן. והרי"ף ז"ל כתב שם מסתברא לן דהלכתא כרבה דאמר כלם לשון ערבות הן אבל רבוואתא קמאי פסקו הלכה כרב חסדא והרא"ש ז"ל נמי פסק כרבה וכן בנו הטור ח"מ סימן קכ"ט וכן פסק הרמב"ם ז"ל פרק כ"ח מהלכות מלוה ולוה והשתא אמינא דלא מיבעיא לדברי הסוברים דאפי' ערב קבלן שרי ולא אסר אלא כשהוא ערב שלוף דוץ אלא אפילו למאן דאסר בכל ערב קבלן בנדון דידן ליכא אסורא ולא מיפטר הערב בכך מכמה טעמי. חדא דמאן לימא לן דלשון ונהיה ערב פרען ר"ל שאמר לו תן ואני פורע דלמא הלוהו ואני פורע קאמר דבהא כולי עלמא מודו דלא הוי ערב קבלן ואף על גב דכתב הרא"ש דהיכא דכתב פלוני קבלן מסתמא בלשון המועיל להיו' קבלן קאמ' וא"כ הכא נמי נימא למאן דאמר דתן ואני פורע הוי ערב קבלן ונימא דהאי ערב פרען דקאמר תן ואני פורע קאמר ליכא למימר הכי דהא קימא לן דיד בעל השטר על התחתונה והמוציא מחבירו עליו הראיה ואוקי ממונא בחזקת מריה המוחזק בו וכ"ש דתן ואני פורע תליא בפלוגת' כדאמרן מה שאין כן מלת קבלן דנוטה יותר להיות ערב קבלן וקל להבין ועוד מאן לימא לן דהלכתא כרב חסדא ולא כרבה הואיל וגדולי הפוסקים ורובא דרובא פסקי כרבה אף כי הרמ"ה פסק כרב חסד' כדכתב הטור ח"מ מי יכניס ראשו להכריע בין גדולי עולם ועוד דאפי' תימא דהוי ערב קבלן ותחמי' עוד לאסור אף בקבלן סתם דלא הוי ערב שלוף דוץ דלא כהרשב"א דלעיל מ"מ לא מפטר ערב זה בכך דהא אפי' לגבי שטר שכתוב בו רבית אין הלכה כר"מ דדוקא בגזרותיו הלכה כרבי מאיר ולא בקנסותיו כדכתבו התוס' התם והנה הלכה כחכמי' דלא קנסו התרא משו' איסורא וכ"ש לפי' ריב"ם שכת' שאפי' ר' מאיר לא קניס אלא דלא גבי משעבדי אבל מבני חרי גבי וכן כתבו הגהות אשירי בפ' איזהו נשך בשם ראבי"ה ז"ל ישראל שנעשה ערב לישראל עבור הגוי עבור הקרן והרבית שקצב עמו הקרן ישלם לו וכו' עד והרבי' לא יפרע עד שיתפרע הגוי ואפי' הקנה דכיון דדינא דגוי בתר ערבא אזיל א"כ הגוי אמר למלו' תתבע מן הערב וא"כ הוה ליה כאלו הלוה לישראל ואסור ליקח רבית עד שיתננו הגוי עכ"ל. ילפינן לנ"ד שני ענינים חדא דאפילו במקום איסורא לא מפטר אלא מן הרבית ולא מן הקרן ועוד ילפינן דלוקח הרבית מן הגוי ואינו מנכהו מן הקרן דאי מנכהו היינו קרן וכן משמע מדברי הטור יורה דעה סימן ק"ע דלא יפסיד רק הרבי' ע"ש ואם כן אי משום הא לא איריא לפוטרו אמנם יש לפוטרו מצד אחר והוא במה שהאריך הזמן ללוה כ"כ זמן שיצ' מפקיד לפקיד דלא מסתבר שירויח ברבית ויעשה סחור' בערבותו של זה לעדי עד ואף על גב דכתב הרמב"ן ז"ל בתשוב' הביאה [הטור] ח"מ סי' קל"א וז"ל ערב שבא אצל המלו' בזמנו והתרה בו בפני עדים שיתבע ממונו מהלוה ואם לאו יפטר מהערבות ולא רצה המלו' והאריך הזמן ללוה אין הערב נפטר בכך ואין צריך לומר בקבלן שתובע למי שירצה בזמן שירצה שאם האריך המלוה ללוה זמן הפרעון שלא נפטר הקבלן בכך ואפילו היו נכסים ידועים ללוה והערב אומר למלוה רד עם הלוה לדין וגבה חובך מנכסים הללו והאריך הזמן ללוה ובנתים נשתדפו הנכסים גובה מהערב כללו של דבר נכסוהי דאיניש אינון ערבין ביה וכשם שאדם מאריך ללוה וקובע לו זמן וחוזר וגובה מנכסיו בין שהוא במדינת הים בין שמכרם אחר כך הוא גובה מן הערב ע"כ זו התשובה הביאה הטור כנז' וכת' ונראה שאם תובע את הלוה בזמנו שיוציאנו מן הערבות הדין עמו כי יאמר לו לא נתכונתי להתערב בשבילך אלא עד זמן פלוני מכל מקום נראה לי דבנדון דידן ליכא למימר הכי מכמה טעמי חדא דדברי הרמב"ן ז"ל בנויים כפי שיטתו שהוא סובר שאפי' הלוה מבזבז נכסיו אין המלוה יכול לתובעו בתוך זמנו ומינה דייק לערב שרואה שהלוה מבזבז נכסיו ותובע ממנו שיוציאנו מהערבות שאין שומעין לו כדכת' הטור שם בסמוך בשמו וכבר נחלקו רבים בזה ובפרט הרא"ש ז"ל כמו שכת' שם הטור /חו"מ/ בסימן ע"ג ואם כן איך אוציא ממון מן המוחזק בפלוגתא דרבואתא ועוד אני אומר דבנדון דידן גם הרמב"ן ז"ל יודה דעד כאן לא קאמר הרמב"ן אלא היכא דנהיה ערב סתם וליכא גלוי דעת אבל הכא דאיכא גלוי דעת דלא נתערב בעד הלועז אלא מפני שהיו בידו נכסי' של הלועז וכיון שהלועז יכו' להוציא' ממנו בסוף ו' חדשי' כפי התנאי שהיה ביניהם ככתוב בפוליסא אנן סהדי דאדעתא דהכי נתערב ולא יותר. ורבינו ירוחם ז"ל ספר משרים נתיב ה' כתב עוד בשם הרמב"ן ז"ל שצריך שיהיה מדעתו של הערב ולא בשום אונס. והנה לכאורה יראה דסתרן אהדדי עם ההיא תשובה דלעיל דכיון דפסק דלעיל דיכול להאריך הזמן ללוה אף אם לא ירצה הערב אם כן מאי איכפת לן ידיעתו של הערב או אנסו. ונראה לי לתרץ דקאי אמאי דקאמר לגבי לוה וקובע לו זמן וחוזר וגובה מנכסיו בין אם הוא במדינת הים בין שמכרם אחר כך הוא גובה מן הערב ר"ל בין אם הוא במדינת הים גובה מנכסיו והשתא קאמ' שצריך שיהיה מדעתו ר"ל שצריך להודיעו ושלא יהיה אנוס ואינו יכול לבא דלגבי לוה נמי צריך להודיעו כדאיתא בפרק הגוזל וכן משמע מדבריו בחדושיו פרק בתרא דבתרא ע"ש. ועוד יש לפוטרו מצד אחר דלפי נוסח השאלה לא נהיה ערב ראובן בשעת מתן מעות דהכי דייק לישנא דקאמר ראובן היה חייב וכו' והלועז היה חייב וכו' ואם הדבר כן כבר איפסקא הלכתא בשלהי בתרא דערב שלא בשעת מתן מעות בעי קנין ואם לאו אינו חייב מצד ערבות זה כלל: ועוד איכא טענה מעליתא לפטור את הערב מצד מה שכתוב בשאלה שהלועז שלח את בנו להתפשר עם הפקיד כדי שלא יצערו את הערב ונתפשר הפקיד עמו ולקח ממנו שמוני' פרחים ומחל את השאר דכיון דמחל ללוה גם לערב מחל דהא אפילו לגבי שנים דנעשו לווים וקבלנים זה לזה כתב הרא"ש ז"ל בתשובותיו כלל ע"ג סימן ו' וסימן ט' שאם מחלו לאחד נפטר גם את השני וזה לשונו שטר היה לו ללוי על ראובן ושמעון וכתו' בו ששניהם לויים וקבל' זה על זה ומתו המלוה והלווים והוציאו יורשי ראובן מחילה שמחל לוי לאביהם כל תביעה שיש לו בידו מאותו השטר ותובעים יורשי לוי ליורשי שמעון ואומרים אף על פי שמחל אבינו לראובן לא מחל לשמעון ויורשי שמעון אומרי' הכל מחל כי ראובן היה הלוה ואבינו לא היה כי אם ערב כו' ופסק שם הרא"ש ז"ל דאפילו אם שניהם לווים כיון שמחל לא' מהם כל דין שיש לו מאותו השטר כל החוב מחול וכו' ע"ש וכן כתב שם בתשובות אחרות הרי דאפילו לגבי לווים וקבלנים פסק הכי וכל שכן כשהו' ערב סתם וכן משמע מטענת יורשי שמעון שהיו מתנצלים ופוטרים עצמם באמרם ואבינו לא היה כי אם ערב והיינו דהשיב להם הרא"ש דאפילו אם שניהם לווים כלומ' לא מיבעיא אם היה הא' לווה והשני ערב דאם מחל ללוה מחל לערב אלא אפילו אם שניהם לווים וכו' והכי מסתבר דהואיל ואם בא לתבוע לערב מחמת לווה קאתי אם כן מחל ללוה מחל לערב וזה ק"ל ולית דין צריך בשש ואף על גב דלכאורה יראה שהרא"ש ז"ל סותר דבריו בתשובה אחרת שם סימן ז' בענין ראובן ושמעון נתחזק עליהם שטר חוב ליהודא וכו' ובתשובה אחרת סימן י"ב בענין שמעון ולוי חייבים ודן נפתלי /ונפתלי/ וכת' שם הרא"ש ז"ל בסוף התשובה וזה לשונו ולא הופטרו כלם במחיל' שמחלו לשמעון כי חלקו מחלו ולא חלק לוי נראה לעניות דעתי דיש לחלק אם בתשובת סימן ז' יש לומר דהואיל ועשה פטור לראובן בין בשטר בין על פה לא כיון לפטור את שמעון ואת לוי עמו שאם היתה כונתו לפטור גם את שמעון ואת לוי היה ראוי לומר שפטרו מכל החוב ככתוב בשטר לבד אמנם כיון שצרף עמו מה שחיב לו על פה שהוא דבר שאין בזה פטור לשמעון וללוי דמהי תיתי שהרי אינו קבלן ולא לוה בעד ראובן רק בשטר ולא בעל פה הכי נמי לא מפטר בשבי' ראובן מחלקו שהיה בשטר והינו דקאמר הרא"ש ז"ל שם מה זכות יש לשמעון ולוי באותו פטור וכן בתשובת סימן י"ב יש לחלק דהתם פרע שמעון מחצית החוב ופטרוהו מחלקו והערבים עדיין בערבותם בעד מה שנשאר וק"ל אמנם מה שכתב בתשובה אחרת שם סימן ט' וז"ל ראובן הוציא שטר על קרקע שמשכנו לו ה' שהיו קבלנים זה לזה וא' מהה' הוציא שטר מחילה לב' מהם ואומרי' שכיון שמחל לשנים מהם הכל מחול ופסק הרא"ש ז"ל שם שאין טענתם טענה אלא אותם שמחל להם פטורים וג' החלקים יגבה כו' גם בזה יש לחלק דהואיל ונחית למנינא גלי דעתיה דלא מחל לכלם דאי מחל לכלם הוה ליה למחול לחד מנייהו והוה משמע דמחל לכלם ומשום הכי חשיב ליה מידי דהוה אפרע מקצת החוב דחייב עדיין בשאר ובנדון דידן לא צריכנא כולי האי אלא משום דלהוי הלכתא רווחא ממילא אפי' לגבי קבלן כתיבנא כולי האי דבנדון דידן דהוי מלוה ולווה וערב דלא מחייב ערב מחמת לווה פשיטא דכיון דמחל ללוה מחל גם לערב וכ"ש הכא דהלוה שלח בנו ואמר לו לך והתפשר עם הפקיד כדי שלא יצערו את הערב כללו של דבר שהער' הזה נפטר מערבותו על ידי טענות אלו ולית דין ולית דיין שיחלוק על זה הנר' לע"ד כתבתי מעפר דל.
 
אליהו ן' חיים:
שו"ת ראנ"ח סימן סא
 
/שאלה זו מורכבת בספר משני סימנים שוים - ס"א/ שאלה בפנינו עדים ח"מ הודו ראובן ואשתו לאה שניהם יחד וכל אחד בפני עצמו היא תחלה ואחריה בעלה הודאה גמורה שרירא וקיימ' כמודה בפני ב"ד חשוב ברעות נפשם ובגמר דעת' בלי שום זכר אונס כלל איך מכרו שניהם יחד היא תחלה ואחריה בעלה לשמעון את חזקת חנות שהיה לו במקום פ' באשר היא שם בסך פ' וקבלו המוכרים כל סך דמי המכירה הנז' מיד שמעון הקונה ובאו בידם ובחזקתם עד סוף פרוט' אחרונה וצדי החנות הנז' מצד א' פ' ומצד א' פ' וזו החנות פורע' שכירות למלכו' סך כך בחדש וכך אמ' המוכרים היא תחלה ואחרי' בעל' לקונ' הנז' זיל זכה קנה והחזק בחנות הנז' באשר היא שם ותהא לך וליורשיך אחריך מעתה ועד עולם להקנות להשכיר למכור למשכן להחליף לתת להוריש להרוס ולבנות ולעשות בכל רצון נפשך ואניש /ואינש/ לא ימחה בידך לעולם ומעתה זכה הקונה הנז' וקנה והחזיק ונעל וגדר ופתח וסגר ועשה קפזי וזפטי ותצדיק החנות הנז' כדין וכהלכ' וקמ' החנו' הנז' יחד עם המצרי' וכל הנוסף לקונה הנז' למקנה גמורה ולחזקה שלמה ולחקי מולקי' עומקא ורומא מתהום ארעא ועד רום שמיא בכל גבולה סביב וסלקו המוכרים הנז' ידם וכחם ויד וכח באי כחם מעל החנות הנז' סלוק גמור ומוחלט ושוב לא שיירו לעצמם ולא לבאי כחם בחנות וזרומין הנז' שום שיור זכות ורשו' וכח וחזקה כלל כי הכל מכרו לקונה הנז' מכיר' גמורה וחלוטה גלויה ומפורסמת שרירא וקימת דלא למהדר מינה ודלא להשנאה בה לעלם ובלי שום תנאי או שיור כתוב ובלתי כתוב והודתה מרת לאה הנז' איך לא שיירה לעצמה ולא לבאי כחה בחנות הנז' שום זכות ושום תביעה וטענה קלה או חמורה לא מחמת שעבוד סכי שטר כתובתה נדוניתה ותוספת' ולא מצד קניה ולא מצד מתנה ולא מצד משכנתא ולא מצד ירושה נחלה ובכלל משום צד זכיה ושעבוד שבעולם שיעלה בלב האדם ובטלה טענה אונס ופתוי והסתה ועשיית נחת רוח לבעלה וכל טענה גורמת חולשא וגריעות כח למכירה זו שיהיו כלם בטלים כחרש הנשבר בלא יועיל שאין בו ממשות כלל ועקר ומכיר' זו תתקים על פי כל דת ונימוס שבעול' בכל חזוקי סופר ב"ד ואף דלא כתיבי כלהו הכא הרי הוא כאלו נכתבו לזכות ויפוי כח הקונה הנז' ובאי כחו ותהא יד הקונה הנז' ובאי כחו על העליונה ולא על התחתונה בכל הכתוב בשטר זה מראש ועד סוף וכל כלי יוצר עליו לא יצלח וכל לשון תקום אתו למשפט ירשיע וכל זמן שיקומו המוכרים הנז' או מבאי כחם לערער על מכירה זו כל איזה ערעור שבעולם יהיו כל דבריהם בטלים ומבטלי' כחרש הנשבר בלא יועיל שאין בו ממשות כלל ועקר ונהיו ערבים זרארינה לאה ובעלה ראובן ובנם לוי ובתם רחל כלם כאחד וכל אחד בפני עצמו לבדו נהיה ערב זרארינה וקבלו עליה' בחיוב גמור בשעבוד כל נכסיהם לסלק ולפצות ולהדיח מעל חנות הנז' כל מערער טוען ותובע איש או אשה שיקום לערער על החנות הנז' נגד מכירה זו ולהצילה מיד המערערים בעמלם והוצאתם ולהעמיד החנות הנז' נקיה וברה ביד הקונה הנז' וביד באי כחו לא תמוט: ואפי' כמה כתות של מערערים על כלם נתחייבו הערבים הנז' לסלקם ובפנינו העידו המוכרים והערבים הנז' על עצמם בשבועה חמורה ובחרם גדול ונורא איך לא מסרו שום מודעא על שום אונס שבעולם לומר שנאנסו בעשיית מכירה זו שום אונס שבעולם לפני שום עדים שבעולם ובטלו כל מני מודעי ומודעי דמודעי ומודעי דמודעי ודנפקו מגו מודעי דמודעי עד סוף כל העולם להחליש כח מכירה זו ואפי' כמלא נימא ופסלו כל כתי עדי מודעא שיעידו על מסירת שום מודעא על שום אונס לגרום חולשא למכירה זו ואפילו כחוט השערה הכל לדעת הרשב"א ז"ל וקבלו עליהם שני המוכרים הנז' בשבועת התורה בפועל לדעת המקום ברוך הוא ולדעת הנשבעים באמת ובחרם גדול ונורא שלא לפצות פה לטעון טענת אונס ומסירת מודעא לא בסתר ולא בגלוי לא לפני בית דין ולא חוץ לב"ד ולא לדבר תועה על מכירה זו להשחיתה חס ושלום ואם יוציאו מפיהם דבור מנגד למכירה זו או טענת אונס ומודעות המדבר הנבל' בו אלה בו קללה בו חרם בו נדוי בו שמתא ורבצה בו כל האלה הכתובה בספר התורה ומחה יי' את שמו מתחת השמים והבדילו יי' לרעה והיה רק זועה לא ימנה בכלל עשרה לשום דבר שבקדושה קבורת חמור יקבר והכל כהוגן וכתקון חז"ל בלי שום תנאי ושיור דלא כאסמכתא ודלא כטופסי דשטרי וקנינא ממרת לאה תחלה ואחריה מבעלה ומבנם ובתם הערבים הנז' קנין שלם מעכשיו כראוי וקקש"ו ונשבע ג"כ שבועה חמורה בתורה לדעת הקב"ה ולדעת הנשבעים באמת לקים כל הכתוב לעיל קיום גמור ושלם ולא יפסל ולא יגרע כח שטר זה לא מצד חסיר או חליף או יתיר או מחק או טשטוש וכל מלתא דמשתמעא לתרי אנפי הכל יהא מובן לזכות הקונה הנז' זהו נסח שטר המכר הנז' מתחלה ועד סוף בכל החומרו' הנז' שלא לדבר תועה ולא לפצות פה נגד הכתוב פה כמדובר ועתה קם ראובן המוכר וטוען על דמי המכירה שהיה בהם טעות חשבון ושלא קבל כל הסך הכתוב בשטר יורנו רבנו אם יש כח לראובן להוציא מפיו כדבר הזה ואם ראוי לכל העונשים והחומרות הכתובות בשט' המכירה הנז' הואיל שנתעורר אחר כמה שנים שהית' המכירה בשנת השמ"ד ויורנו אם יועילו לו הבאת עדים מבחוץ להעיד איך לא נתקבלו לידו כל סך המעות הכתובים בשטר הנז' אחר שכתוב איך ראובן ולאה קבלו כל מעותי' בשלמות ככתוב לעיל.
 
תשובה אם הקונה החזיק בחנות שני חזקה כמו שהיה נרא' לכאורה ממה שכתב בשאלה הואיל שנתעורר אחר כמה שנים שהיתה המכירה בשנת השמ"ד שנראה שהמכירה קדמה זמן הרבה והוא התעורר בשנת השמ"ד דאלו רצה לומר שהמכירה היתה בשנת השמ"ד לא שייך כל כך לומר אחר כמה שנים בעת ובעונה הזאת שעדין לא עברו אפי' ג' שנים אלא נרא' שבשנת השמ"ד דקאמ' הוא ביאור דנתעורר אחר כמה שנים שהו' בשנת השמ"ד ומכל מקום השאלה נשאלת עכשיו אף על פי שיש זמן הרבה שהתעוררה התביעה איפשר שנמשכ' לאי זו סבה ואם הדבר כן ואין לספק כלל שהלוקח נאמן ואינו צריך לכלום אבל אם עדיין לא עברו שני חזקה יש מקו' לספק קצת שמא נאמר דקרקע בחזקת בעליה עומדת עד שיביא ראיה שנתן מיהו נראה דבהא נמי נאמן הלוקח ומנא אמינא לה מדתניא פרק מי שמת הרי שהיה אוכל שדה ובא בחזקת שהוא שלו וקרא עליו אח' ערער ואמר שלי הוא והוציא זה את אונו שמכר לו או שנתן לו במתנה והלה אומר איני מכיר שטר זה מעולם יתקים השטר בחותמיו ואם אמר שטר פסים הוא או שטר אמנה שמכרתי לך ולא נתת לי דמים אם יש עדים הלך אחר העדים ואם לאו הלך אחר שטר והרשב"א ז"ל פירש' לזו בתשובה דבלא החזיק שני חזקה מיירי ולכאורה היה נרא' דהכא לא מיירי כגון שכתב בפי' שקבל המעות אלא שכתוב סתם שמכר לו את השדה ואפי' הכי אמרינן דממילא הוי בחזקת שנתן אבל כל שכתב בו בפי' שקבל את הדמים פשיטא ודאי דלאו כל כמיניה לומר אמנה הוא שלא נתת לי דמים דמאי שנא טענת אמנה זו מכל טענת אמנה דבעלמא דלגבי חוב דהאומר שטר אמנה ודאי לא מהימן אי משום דקרקע בחזקת בעליה לא עדיפא חזקת הקרקע מחזקת הממון שעודנו עומד ביד הלוה ואפי' הכי לא מהימן ומפקי' מניה.
 
איברא שהרשב"א ז"ל בתשובה הנז' לעיל היתה השאלה כשכתב בשטר וקבילית מניה דמי הקרקע ואפי' הכי בא עליה הרב מכח הבריתא הזאת והוא ז"ל סמכה על סברא אחרת וכתב וטעמא דמסתבר הוא שהקרקע נקנה לו וחזרו המעות עליו בחוב וכמלוה ע"פ הוא ונאמן לומר פרעתי ואיברא שכל שהמוכר מודה שהלוקח קנה הקרקע בקנין גמור וכבר זכה בה בדרך שא"א לחזור והמעות נעשו על הלוקח כמלוה סברת הרב ז"ל בזה סברא נכונה שאין ביניהם אלא טענת מלוה ע"פ והלוקח ודאי נאמן אבל כשהוא באופן שהמוכר טוען שלא קבל עדין דמים ונמצא המכר בטל כדין כתב את השטר ולא נתן דמים דלא קנה עד שיתן את הדמים נראה דאין סברת הרב ז"ל מספקת שהרי אלו על גופו של קרקע הם מדיינים שהמוכר טוען שלא נתן עדין דמים ולא קנה קרקע והלוקח אומר שנתן וקנה קרקע והוא הדין נמי כשהם מדיינים על חלק מהדמים משום דכל שלא נתן כל הדמים לא קנה וכמו שכתב הר"ן ז"ל עלה דההיא וכדאמרינן לא קנה עד שיתן דמים איכא מאן דאמרי דדוקא כל הדמים אבל במקצת דמים אפי' לא עייל ונפיק אזוזי לא קני אבל מכל מקום מדברי הרשב"א ז"ל נראה דבכל גוונא סבירא ליה דכיון שהוא מודה שמכר ואינו טוען להחזיר המכר אלא תובע ממנו דמים הוה ליה כמלוה על פה ומהימן גם איפשר שבנדון דידן איפשר דלא שייך לומר לא קנה עד שיתן דמים כיון שלא היה נודע שלא נתנו הדמים שהלוקח הוא טוען שטעות היתה שם ואם כן י"ל דגמר ומקנה ואעפ"י שאחר כך נמצא שלא פרע לו מכל מקום דמים הוא חייב לו ולא חשיב מקח טעות מעתה שורת הדין בנדון זה אין צריך לומר בכיוצ' בזה שהוא טוען טענת טעות דלא מהימן אפי' היה נאמן לטעון שלא קבל את הדמים דאין אדם נאמן לטעון טעיתי בחשבוני אפי' היכא דאית ליה מגו כמו שדקדקו האחרונים מההיא עובדא דגננא אלא אף אם היה טוען שלא קבל דמים אינו נאמן ואין לו שום מגו גם כן והלוקח נאמן לומר שנתן כל הדמים משלם: אבל מכל מקום לענין עונש השבועה שקבלו המוכרים שלא לערער נגד המכירה אין נראה שיש להם עונש על טענת הדמים שהם טוענים שהרי אין בלשון השטר קבלה אלא שלא לערער נגד המכירה להשחיתה והם אינם טוענים כלל נגד המכיר' אלא דמים מידו יבקשו ואפילו תאמר שכשתמצי לומר שטענתם אמת בטל מקח מדין לא קנה עד שיתן את הדמים מ"מ הם אינם טוענים כן כלל ואיני רואה בכל נוסח השטר לשון שיכלול טענה כזאת ואין כאן עונש שבוע' אלא שאינו נאמן בטענתו כלל. ומה שבא עוד בשאלה אם יביא עדים כדבריו שלא נתקבלו כל סך המעות אם הלוקח מודה שלא היתה שם נתינת דמים אלא בפעם ההיא שהעדים מעידים והעדי' אומרי' שלא קבל כל כך דמים והלוקח מכחישם אינו נאמן כנגד העדים אבל אם הוא טוען סתם שנתן לו כל הדמים ואין העדים יכולים להכחישו הוא נאמן וכל אלו דברים פשוטים אין צורך להאריך בראיות והנראה לעניות דעתי כתבתי מעפר דל.
 
אליהו ן' חיים:
 
+כנראה שיש כאן ט"ס. וצ"ל: סב.+ שאלה שמעון בן ראובן מת בחיי אביו ראובן והניח בני' ובנות אחר כך מת ראובן וראובן היו לו בנות גם כן מהן השיא בחייו ובחיי בנו שמעון ונתן להן נדונייתן ומהן לא הגיעו לפרקן בחייו וצוה בצואתו בעת מותו לתת להן סך נדונייתן ארבע מאות אלפים לכל אחד ובנות שמעון אחרי מות אביהן ואבי אביהן גדלו אצל האחין בני שמעון עד שבגרו והאחין השיאו אותן לבעלים אחר שבגרו ונתנו להן נדוניא הראויה להתכבד וכשנתנו להן הנדונייא כתבו האחיות הנז' שטרי מחילה לאחין הנז' בקנין ובשבועה כמנהג ומחלו להם בפי' כל זכות שהיה להם בין מצד אביהן בין מצד אבי אביהן ואחר הנשואין זמן הרבה קמו הבנות הנז' וטוענו' מהאחין שהשיעור אשר נתנו להן מנדוניתן אף על פי שהיה שיעור עישור נכסים כפי ממון שמעון לא היה עישור כפי ממון ראובן כשיתחשב כפי חשבון כל הממון שהניח ראובן קרקעות ומטלטלין וחפצים והאחים משיבים שלא היו מחויבים לתת להם עישור אלא כפי חשבון נכסי אביהן ולא כפי חשבון נכסי אבי אביהן ואפי' כשת"ל שהיו חייבים לתת להם כפי חשבון נכסי אבי אביהן מכל מקום כפי חשבון הקרקעות שהניח אביהן ואבי אביהן כבר נתנו להם יותר מהעישור ועוד שאין להם לתת להן עישור אלא ע"פ אומדנא כפי מה שנתן אבי אביהן לבנותיו וכפי אומדנת רוב עשירי הזמן ועוד שכבר נתפשרו עמהם אחר שהגדילו והתפיסו במה שנתנו להם עוד אומרי' שלעת כזאת כבר נתמעטו הנכסים מחמת אונס שריפה ואונסין אחרים באופן שכפי הממון הנמצא כעת מהמורישים הסך שלקחו הוא יותר מעישור יורנו רבנו כדת מה לעשות על כל המשפטים האלה ושכרו כו'.
 
תשובה אעקרא דדינא דין הפרנסה בראוי לא התבאר בתלמוד זולתי הרא"ש ז"ל פרק מציאת האשה גבי הא דאמר בגמרא בת ב"ח הויא ולא יורשת בעי תלמודא ב"ח דאבא או ב"ח דאחי למאי נפקא מינה למגבי מזבורית ובשבועה כתב עליו הרא"ש והוא הדין נמי לגבות מן הראוי ולכאורה נראה מדבריו דר"ל דאי ב"ח דאבא הוא לא גבי מן הראוי כסברת הרא"ש בכל ב"ח דאב דלא גבי מן הראוי ואי דאחי גבי מן הראוי וכיון דאסיקנא דב"ח דאחי הוא גביא מן הראוי וכן הבין הרב בעל המגיד וכתב הדין פשוט דפרנסה גובה מן הראוי והאמת שיש לדקדק בדברי הרא"ש דאף כשת"ל דב"ח דאחי היא למה יש לה לגבות מן הראוי דאף על גב דהיא ב"ח דידהו אין דינא לגבות אלא בממון שירשו מאביהם ולא מממון שבא להם ממקום אחר ולסברת הרב ז"ל האי ממון הוי כממון שבא להם ממקום אחר דמשום האי טעמא אינו גובה כשת"ל דב"ח דאחי הוי לא דמי לחוב עצמם דב"ח גובה מכל ממון שיבא להם ומתוך כך הי' נר' לפ' איפכא דאי ב"ח דאב גביא מן הראוי וכסברת הסוברים דאף ב"ח דאב גובה מן הראוי ואי ב"ח דאחי לא גביא שלא תקנו חכמים בכיוצא בזו ואף על פי שאין זה דעת הרא"ש בב"ח דעלמא וכמו שיתבאר כתב דנפקא מינה נמי האי נפקותא לדעת הפוסקים הסוברים דב"ח דעלמא גובה מן הראוי גם היה אפשר לו' שדברי הרא"ש קיימי אבעיא דיורשת הויא או ב"ח הויא אלא שאין כל זה מתישב שפיר כלל וגם שהוא נגד מה שהבין בעל הטור בנו:
 
איברא שהמרדכי כ' ג"כ דין זה בפי' ה"ר אליעז' שאל מהר"ב אם פרנס' נגבית מהראוי והשיב לו שנגבת שלא אמרו שאינה נגבית אלא כתובה כו' ולכאורה נר' דהראוי דכה"ג קאמר שמת האב בחיי אביו ואחר כך מת האב ופוסק שפרנסה נגבית מנכסי אבי האב וכסברת הרא"ש והטור עפ"י מה שפי' אלא שמ"מ אין דרכי הר"ב דרכי הרא"ש שתלה זה בבעיא דגמ' ואין דבריו מתישבים על פי זה כלל ולא תלוי זה בזה אבל הר"ב הנז' תולה טעמו משום דכח דב"ח וכתובה כו' ומתוך דברי הר"ב הנז' נפתח לנו פתח גדול בענין דין זה שבמחלוק' היא שנויה דין מן הראוי והרב הנז' תלה טעם הגביה מן הראוי משו' דב"ח גובה מן הראוי ולית ליה כסברת הרא"ש דהא דב"ח אינו גוב' הכא גביא משום דב"ח דאחי היא אלא טעם גביית' תלוי בדין ב"ח שגוב' מן הראוי ונ"מ נמי לפי דבריו שכל מי שסבור דב"ח דעלמ' אינו גובה מן הראוי הכא נמי לא גביא דאפי' כשת"ל דב"ח גובה ס"ד לחלק הכא משו' קולי כתובה אבל כשת"ל דב"ח לא גבי הך נמי לא גביא והיו רבים אשר הם סוברים דב"ח אינו גובה מן הראוי כמו שיתבאר למי שיעמוד על דברי הפוסקים וכן היא סברת רב האיי גאון שכת' בפי' אם מת האב בחיי אביו ולא הניח נכסים ואח"כ מת האב והניח [נכסים] אין הבנות נוטלות עישור נכסים דה"ל ראוי הכלל העולה דאיך שיהיה דין זה פלוגתא דרבוותא הוא וכפי מה שאני סובר רבים אשר אתנו הסוברים שאינה נגבית מן הראוי ואפי' מי שירצה לחלוק על הסברא שכתבתי מכל מקום סברת רב האיי והמביאים דבריו בלתי חולק הרי הם חולקים על הרא"ש והמרדכי וכיון דפלוגת' דרבוות' הי' לא מפקי' מהיורש' שהם יורשים מדין תורה והפרנסה אינה אלא מכח תקנה וכבר התבאר זה בדברי הראשונים בספק שבדין הפרנסה ולענין מה שבא בשאלה גם כן אם דין הפרנסה הוא בקרקעות או אף במטלטלין כבר התבאר בדברי הראשונים דיש מי שסובר דהא דאמרינן בגמרא ממקרקעי ולא ממטלטלי היינו שאין נותנין לה אלא קרקעות אבל מכל מקו' כשהן מחשבין לפי כל הממון הן מחשבין והם נותנין לה עישור מכל הקרקעות ויש מי שסובר נמי דלענין החשבו' נמי אמרו ואין מחשבין אלא הקרקעות ונותנין לה עישור קרקעות והרמ"ב' והרשב"א הם מכלל' ואף לפי תקנת הגאונים שתקנו דכתובה גביא ממטלטלין כתב הרי"ף והרא"ש בפרנסה כדקימא קימא ואף על גב דהרא"ש לא קאמ' לה להך סברא אלא לענין גבוי מקרקעי דלדידיה פרנסה דמקרקעי לענין גבוי אתמר מכל מקו' ילפינן מינה דלדעת הפוסקים דפרנסה דמקרקעי לענין חשבון נמי אתמר דתקנת הגאונים לא הויא בפרנסה וק"ל ומיהו כל זה כשנותנין לה עישור אבל כשנותנין ע"פ האומנא /האומדנא/ מחשבין כפי כל הממון ולענין האומדנא אם היא להוסיף על העישור ג"כ או אם היא דוקא לגרוע גם זה מבוא' בדברי הראשוני' וסברת רוב הפוסקים והכרעת האחרונים שלא נאמרה האומדנא אלא לגרוע אבל לא להוסיף ולענין האומדנא אם נשואי בנות הזקן וצואתו לתת לבנותיו הויא אומדנא לענין הדין גם כן בזה יש לספק דאפשר לומר דיפה כח הבן מכח האב ולא מהניא השיא את הראשונה באב לגבי בן ואפשר גם כן לומר דאף על גב דבת ב"ח דאחי הויא כיון דמ"מ אין מקום לפרנסה בראוי אלא משום דמחשבי' אותו ממון כאלו ירשו אחי' והבת מכח אבא דאבא אפי' כשתמצי לומר דב"ח דאחי היא אם כן אזלינן שפיר בתר אומדנא דמוריש וכל זה כד אתינן עלה מאומדנא דהשיא את הראשונה אבל אי אתינן עלה מהאומדנ' האחרת המוזכרת בגמרא דאומדין כפי עושרו וכפי ותרנותו נר' ודאי דיש לנו לילך בתר האי אומדנא דאב וכ"ש שקרוב הרב' מאד שלא הי' נותן יות' ממה שנתן אביו שהיה יותר עשיר ממון הרבה כפי הירושה שהגיע לו וכל שכן אם הסך ההוא השער הגבוה שבמדינ' לרוב משיאי בנות שלא יאמרו אומדנא להוסיף בדבר משונה שלא כדרך רוב הארץ אף על פי שממונם הרבה יותר מעשרה חלקים על החלק הנתן לבת הנה מצד כל אלה הטענות אין טענת הבנות טענה אע"ג שלדעת קצת מהפוסקים יש מקום לטענתן כיון דפלוגתא היא מידי ספקא לא נפיק ויד האחים על העליונה וכדכתי' ומלבד כל אלה הטענות אין לטענתן ממש מכח טעמים אחרים והלכות פסוקות הן כפי מה שבא בשאלה שנשאו אחר שבגרו ולא תבעו יותר ותלמוד ערוך בפ' מציאת האשה כשנשאת ולא מיחתה אם אינה נזונת מן האחין אחר הנשואין איבדה פרנסתה ואינה יכולה לתבוע וכן כתבו כל הפוסקים וכל שכן כפי מה שבא בשאלה שכתבו שטר מחילה לאחין בקנין ובשבועה שאין מקום עוד לשאלה מעפר דל.
 
אליהו ן' חיים:
שו"ת ראנ"ח סימן סג
 
שאלה. במותב תלתא כחדא הוינא אנחנא בית דין דחתימי' לתתא כד אתא קדמנא יאודה ואחרי האיום והגזום ובקבלת חומרות התור' קם על רגליו והעיד איך משנכנס לחופה ראובן עם אשתו הראשונה לאה בחדש אב משנת השמ"א ולא יכול לבא עליה כדרך כל הארץ ואנשי העיר היו אומרים שהאשה הנז' היתה אומרת שלא בפני בעלה כי הסבה מצד בעלה כי לא איש הוא להזקק לה ובעלה הנז' היה אומר כי המום תלוי בה כי היתה סוגרת ומסוגרת וצריכה פתיחה ועברו ביני ביני ד' חדשים ונמשכ' קטט' בין איש ואשתו וחמותו ובא דודה של לאה ושמו שמעון מסופיה להשגיח על ענין בת אחותו הנז' שהיתה לה קטטה עם בעלה לשים שלום ביניהם ומיד בא אחיה והוציאה מבית בעלה ראובן והוליכה לבית אמ' ולא שבה עוד לביתו ובא שמעון הנז' בבית יאוד' הנז' לו' שישתדל לפשר בין איש ואשתו ושלחו יאוד' ושמעון הנז' לקרו' לדן ונפתלי פרנסי ק"ק אשכנזי' אש' היו בימי' ההם ולהחכם הנעלה יששכר ונתעסקו הד' יחידים הנז' כל היום ההוא לשום שלום ביניהם ולעת ערב נתרצו הב' צדדים שמעון וראובן והביאום לבית דין וחבקו זה את זה ולא כתבו הפשרה שאמרו שלמחרתו יכתבוהו לפי שבשעת גמר הענין לא היו שם דן ונפתלי ולכבודם רצו לעכב הדבר עד למחרתו שיגמר הדבר ע"י כלם אבל כבר הב' צדדים היו מרוצים והפשר' כבר ביררוה ביניהם וזאת היא הפשרה שנתפשרו שראובן הנז' לא ידור עם אביו ושיתן כל הנדוניא ביד דודה לוי וגם המעות בעין שנתנו לראובן שיתנם ביד דודה הנז' שיסתח' והריוח יתן לראוב' הנז' וגם התנו שאם תמות לאה שלא ירשנה ראובן הנז' אלא יורשיה ירשוה כל כתובה:
 
וגם התנו ביניהם שאם חס ושלום יעבור שנה אחת מיום הפשרה ולא יוכל ראובן הנז' לבא עליה כדרך כל הארץ שיתחייב לגרשה בגט ויהי בבקר והנה היא לאה שקם האיש החכם ה"ר אשר בתוך ק"ק בודון וגזר חומר' על שמעון שלא יתעסק בשום פשרה כי הוא אבי היתומה ושילך לו אל ארצו וכן עשה ואחר שהלך דודה הנז' קבץ ראובן הנז' אנשי קהלתנו לראות בעמלו ושלחו אנשי המעמד של ק"ק אשכנזים לדבר לאשה שתלך לבית בעלה ותשב שם ואם יש לו דין ודברים נעשה לה כדת וכהלכה והיא השיבה על ידי שלוחינו שאינה יודעת אותנו אבל יש לה מורשה אשר הוא ה"ר אשר הנז' מי בעל דברים יגש אליו ואז שלחנו לפרנסי הזמן ההוא דן ונפתלי לומר לו שיקריב את ריב האשה לפני קהלתנו כי אנשי הקהל מוכנים לעשות דין ולא ילכו לערכאות של גוים והשיב להם בלשון לעז יא לואיי יא לואיי ויפצרו בו מאד שישיב להם תשובה על מה שאומרים לו ולא הוציא מפיו דבר רק יא לואיי יא לואיי ועם כל זה היה ראובן הנז' דורש בשלום האשה ושולח שלוחים לדבר על לבה ולא הועילו כי אחיה ואמה נועצו להדיחה ולהפריד' מבעלה ויהי ביום הז' לחדש אייר בהיות ראובן הנז' בבית האבל אחר התפלה פתע פתאום נגשו אליו אשר וקרובי האשה הנז' ועכבו אותו בדברי' עד ששלחו והביאו משרתי הדיין וימשכו את ראובן הנז' ועמהם רבים מבני ישראל העוזרים אותם ומקצתם ישמעאלים ועם היות שראובן הנז' צועק ואמר המבלי אין תורה בישראל אויבינו פלילים הריני מוכן לעמוד בדין תור' ורבים מבני ישראל אומרים כן ולא הועילו כלל כי אמר אשר אם גרוש יגרש נתפשר ביניהם וראובן הנז' אמר שלא יגרש בשום פנים ויכניסוהו לפני הדיין הגדול ותבע ממנו אחי האשה פ' אלפים לבנים בשליחות אחותו ואשר הנזכר היה המוציא והמביא ועם שראובן הנז' טען שכל כתובתה לא היה כי אם ע"ח אלפים לבנים וגם אינו בידו אלא בידה הדיין לא שמע בקולו ומיד צוה הדיין וחבשוהו בבית האסורים בעד פ"ח אלפים לבנים וכתב עליו שהוא הודה בפיו מה שלא היה והתפאר הדיין שהוא יכריחנו שיגרש לפי שזה לו לזכות גדול לפי שהנז' היו אומרים לו שהוא מצוה גדולה וגם שהיה מדובר וימינו מלאה שוחד: ועוד שלח קצת מאנשיו ומשרתיו לחפש בית אבי ראובן הנז' אם ימצאו שם הנדוניא ולא מצאו והעלילו שגיסו החכם הנעלה ה"ר גד נ"ר היה מטמין הנדוניא ומכה המשרתים ומצאו אנשים בני בליעל ישמעאלים וישראלים שהעידו על זה והדיין קבל עדותן שלא בפניו וכתב שעמד בדין לפניו ושקרים אחרי' מה שלא הי' והוצרך להחבא ולפזר ממון הרבה ולפייס כל המשרתי' ממה שהעלילו עליו מההכאה ועוד כתב הדיין איך ראובן הנז' הודה שגירש את אשתו מה שלא היה גם אבי ראובן הנזכר הוצרך להחבא כי אמרו שנכתבו עליו כתבי עמל ופלסתר ויהי ממחרת בא אשר הנז' לקהלתינו לבקש מהפרנס שימציאו לו את אבי ראובן הנז' ולהוליכו לדיין לתבוע ממנו תביעות וכראותו בעמלו שלח לאמר לו כי הוא יתן להם כל הנדוניא ויוציאו את בנו מהסוהר ויגרש את אשתו ושלח הוא וסיעתו לאמר לו כי כן יעשו ואבי ראובן הנז' האמין לדבריהם והביא כל הנדוניא בית הישיש ונעלה זבולון יצ"ו ושלח וקרא לאשר הנז' ולאחי כלתו המורשה הנז' ולאמה ולדודה הנמצא פה ומסר בידם כל הנדוניא לא נפל דבר זולת כ"ג אלף לבנים מהמעות בעין ונתפשרו שיתן ד' ערבים בטוחים מיחידי סגולת קהלתנו לפרוע הכ' אלפים לבנים לזמן ג' חדשים ושיתן הג' אלפים הנשארים תכף ומיד במעות בעין ומיד יוציאו את בנו מהסוהר ומיד מסר להם ד' ערבים ומסר בידם לבטחון סופיש שוים יותר מל' אלפים לבנים ואחר כך בקשו ממנו להביא גם כן המתנות שנתן אבי הנערה ואמה ואחיה לראובן הנז' ואף על פי שהוקשה הדבר מאד בעיניו ובעיני היושבים שם הוצרך להביאם ונתקבל הכל ביד הנז' והיו המתנות שוים ו' אלפים מעלה מטה והסכימו כי ליום המחרת יביא הג' אלפים לבנים הנשארים מהנדוניא בעין ויוציאוהו מבית הסוהר ויהי בבקר ותפעם רוחו כי אף שאבי ראובן הנז' הביא הג' אלפים לבנים לא רצו לקבלם ולהוציאו מהסוהר ואבי ראובן הנזכר צעק בפני רבים כמה פעמים וקבץ קהלות לראות בחמס הנעשה לו ולא שמעו בקולו אדרבא היו מאיימים אשר הנז' וסיעתו שיתבעו כל החפצים שעשה ראובן הנז' לאשתו בדין הערכאות שזוכה בהם המתגרשת בדיניהם ואיש לא עמד בפניהם ואנשי הקהל לא יכלו להעיד בפני הדיין איך קבלו הנדוניא כי ראו כל אנשי הקהל שהדיין היתה דעתו קרובה להם וזחלנו ונירא שמא יפסול עדותנו ויביישנו ואף שהיה צועק אבי ראובן הנז' ואמר שראובן הנז' בנו יתן גט לא רצו להוציאו כי ראו שהגט יהיה מעושה והיו מבקשים ממנו שיתחייב במ' אלפים לבנים לאשר הנז' ויתן לו ח' ערבים כדי שאם לא יגרש בנו את אשתו יפרעו לו הסך הנז' ולא יכול לעשות כן כי לא מצא אהובים שיתערבו בעדו ובין כה וכה ישב ראובן הנז' בעדו בסוהר צ' יום וביני וביני אבי הנז' היה הולך וצועק ואינו נענה שהמנגדים היו אומרים שלא היו חוששים לעמוד ב"ת והיה הולך ומשתומם בצרתו עד שכמעט שכח תלמודו מחמת אונסו וכל אשר נכמרו רחמיו עליהם לא יכול להושיעם ולבסוף על ידי מליצים נתפשרו שיוציאוהו מהסוהר על זה התנאי שהסופיש הנז' ודמי מקצתם שנכמרו ועוד כ' אלפים לבנים ימסרו ביד החכם השלם כמהר"ר דוד נר"ו על זה האופן שתגבה האשה הנזכרת מהסופיש מצד חוב הכ' אלפים לבנים ט"ו אלפים ות"ק לבנים וכל העודף מהסופיש דמי הנמכרים מהם וגם החמשה אלפים לבנים הנזכרים שימסרו בידו הכל יהיו במתנה גמורה על זה האופן שאם לא יגרש ראובן הנז' את אשתו הנז' יתחייב החכם הר"ד הנז' לתת לראובן הנז' הכל ואם יגרשנה תהיה המתנה ביד החכ' הנז' שאם ירצה יעכבנ' לו ואם ירצ' יחזירנ' לראובן הנז' או למי שירצה ולפי שלא השיגה יד ראובן הנזכר להביא הכ' אלפים לבנים בא גיסו גד הנז' ושם חפצי זהב במקומו ועשו שטר המתנה עמו ואשר הנז' כדי לחזק הענין לקח המתנות מיד ראובן הנז' והחזירם לו בפני עדים על זה התנאי שאם לא יגרש ראובן הנזכר יחזירם לו ולפי שנתפחדו גד וראובן הנז' מזה הענין שלקחם בידו אמר להם בנימין לפני י' מישראל אל תפחדו שאם ראובן הנז' יתן גט לא תיראו משום דבר כי עלי לפרוע לכם כל נזק שיגיע לכם ואם כונת ראובן הנז' שלא ליתן גט אל תחשבו שבמתנה זו ואפי' שיתנו לכם איברא חוגי'ט מכל התביעות שיש עליכם שתהיו נצולים שאני אביא עליכם אימיריש שיעלילו שאתם חייבים ק"ק אלפים לבנים ובכן הלכו לפני הדיין ואמרו לו שיתיר לראובן הנז' מהסוהר כדי שילך ויבקש ממון לפרוע החוב הנז' וכתבו מחדש חוגי'ט איך אביו ואחיו וגיסו הנז' נתערבו לו בעדו ארבעים אלפים לבנים מהחוב הנז' אם יתעלם מהעין ראובן הנז' ועוד עשו שקבל עליו ראובן הנז' נזירות שמשון בשלמות כדי שלא יוכל לצאת חוץ מהעיר עד שיתנו לו רשות החכם הר"ד הנז' וה"ר זבולון הנז' שניה' יחד ובכן הוציאוהו מהסוהר ויצ' ובא בתוך העיר ה' ימים וביום הז' כתב לה הגט וקודם שנכתב הלכו וכתבו שטר מחילה לפני הדיין הקטן על הפ' אלפים לבנים ולא זזה ידם מתחת ידו עד שהביאוהו הביתה וכתב לה ספר כריתות וסמוך לנתינת הגט חברו שני הנ"ל והרשוהו לצאת מהעיר וקרעו שטר הנזירות הנז' וכתב לה הגט ועוד גם כן נתנו לראובן הנז' שטר מחילה על כל תביעות אשתו ולמקצת ימים החזיר החכם הר"ד הנז' לגד הנז' כל החפצים שנתן לו ולראובן הנז' כל הסופיש זולת ט"ו אלפים לבנים ות"ק לבנים לבד שלוקחו מדמי הסופיש לפרעון הפ' אלף לבני' מהנדוניא הנז' והד' אלפים ות"ק לבנים ויתרו לראובן הנז' בעד מה שהוציא בחופה ואלו הד' אלפים ות"ק לבנים הנז' שויתרו לו בעד הוצאת החופה ויתרו גם כן כדי שיתן הגט ברצונו זהו מה שהעיד יאודה הנז' ורבים ונכבדים מאנשי הקהל יצ"ו אחר כך עמד על רגליו היקר ונכבד ה"ר אליעזר הכהן ואח' האיום והגזום ובקבלת חומרות התורה העיד בתורת עדות על כל הנ"ל ועוד הוסיף ה"ר אליעזר הנז' על כל הנ"ל איך אחר שנמסרה הנדוניא ביד זבולן הנז' כמו ב' חדשים אחר כך הלך הוא ואשר הנז' ואחי לאה הנז' לבית הדיין הגדול הנקרא בהאדין זאדי ומסר הוא בידו ק"ק שאהיש לשוחד מיד ליד ושאל הדיין את אשר הנז' מה ענין האיש אשר שמת בסוהר והשיב כי הוא יושב ומטייל כה כאיש בביתו ובעבור זה אינו מגרש ואמ' הדיין למשרתיו שיקראו לו את שר בית הסוהר ואמר לכשיף שלו שיכהו עד כלה וכשבא נמצאו שם אנשים ישמעאלים וחלו פני הדיין שלא יכהו ואמר לו הדיין שיזהר שלא יניחנו לצאת מבית הסוהר הפנימית אשר שם האסורים ולא שישב כמו שישב עד עתה בחצר החיצונה במקום שישב שם שר בית הסוהר כדי שיפרע חובו ושיאמר לו הדיין בדיננו כבר גירש אבל בדינכם עדיין לא גירש ואני אעשה בתוך ח' ימים שיגרש אף בדינכם ושאמר אחר כך ר"ל אחר נתינת הגט אשר הנז' להר' אליעזר כהן הנז' למה אינך עושה עם אחי לאה הנז' שיפרע לי שכרי שהשתדלתי בכל עוז כדי שיגרשו את אחות' ואמר הדברים האלו הר' אליעזר הנז' לאחי לאה הנז' והשיב אחי לאה הנז' מה אתה מיעץ לי שאתן לו קיתון אחד של כסף או דונלוק אחד מבגד ויניצייאנו יוז גיל"י והוא השיב לו שהלואי ואולי שבשניהם יתרצ': עוד העיד הר' אליעזר הנז' איך כשהיו רוצים לכתוב הגט שלחו קראו את החכם מוהר"ר שם טוב נר"ו ולא רצה לבא ואמר אשר הנז' שאם לא יבוא שאינו רוצה לקים תנאו כי כן התנו עם ראובן הנז' שהחכ' הנז' ימצא בגט עד שראובן הנז' הלך בעצמו לקרוא לו ואז אמר ראובן הנז' להר' אליעזר הנז' תלך אחריו שאני מתפחד שלא יברח כיון שעשיתי לו פטורין לפני הדיין ולאחי לאה הנז' אמרו גם כן וכ"ר אליעזר לא רצה לילך אבל אינו זוכר שם האיש אשר הלך אחריו לשמרו ומה ששמענו מפי הנז' כתבנו וחתמנו לראיה ביד ראובן הנז' והיה זה יום ב' בכ"ד למנחם מהשמ"ה ליצירה פה העיר פלו' והכל שריר ובריר וקיים: פלו' דיין פלו' דיין פלו' דיין.
 
וזה טופס מעשה בית דין עיר פלו' במותב תלתא כחדא הוינא לחקור ולדרוש על עדויות המעידים על אודות גרושי ראובן שגירש את אשתו לאה ואתא קדמנא החכם ה"ר זכריא יצ"ו ואחר האיום והגזום בואם לא יגיד כו' אמר מעיד אני איך יעקב בראותו כי בנו ראובן הנז' לא בא על אשתו כדרך כל הארץ לא רצה להמתין ואף שאמרתי שימתין עוד מעט כי כמה קרה להם כדברי' האלה ובאורך הזמן נתרפאו ואשר לא רצה להמתין ושלח בעד דוד הנערה הנז' כדי לעמוד עמו בדין תורה ובין כך ובין כך רבו המחלוקות בניהם /ביניהם/ ובא אשר תפס את ראובן הנז' עם נוגשים אצים להוליכו לפני דייני אומות העולם ובלכתם בדרך היה אומר לו שעל כל פנים צריך שיגרש את אשתו ויתן לה כתובתה או שיבקע וראובן ואביו הנז' היו צועקים צעקה גדולה ומרה והיו אומרים המבלי אין תורה בישראל אנו הולכי' בערכאות של גוים ולא שמע בקולם והוליכו לפני הדיין ושוב כשהיה ראובן הנז' חבוש בבית הסוהר הלכתי כמה פעמים לבקרו והייתי אומר לו ומיעצו שיגרש את אשתו וימלט ולעולם היה אומר שלא יגרש בשום פנים עוד העיד ה"ר זכריא הנז' שהדיין אשר בעיר פלו' בימים ההם הנקרא בהאדין זאדי היה בעל שוחד ומטה דין על ידי שוחד: עוד אתא קדמנא כ"ר שמואל ואחרי האיום כו' העיד בתורת עדות איך כששמו את ראובן הנז' בית הסוהר אחר ג' ימים או ד' ימים לקחו נכסי ראובן הנז' ושמום בפקדון ביד החכם כמה"ר דוד ואחר כך נשאר ראובן בבית הסוהר ושמע קלא דלא פסק שהיו כופין אותו כדי שיגרש את אשתו וסוף דבר לא הוציאוהו משם עד שגירש את אשתו: עוד בא ה"ר מנחם ואחר האיום כו' העיד גם הוא בתורת עדות איך שמו את ראובן בבית הסוהר באמרם שלא היה לו גבורת אנשים כדי שיגרש את אשתו ואחר עבור כמו ב' או ג' חדשים לקחו נכסי ראובן הנז' ונתנום בפקדון ביד כה"ר דוד ולא הוציאוהו משם עד אשר נתרצו לגרש ואחר אשר נתרצו הוציאוהו מבית האסורים ועכבו אותו קצת ימים כדי שיאמר שגירש ברצונו הגמור עוד בא קדמנא ה"ר אברהם ואחרי האיום וגו' העיד שידע נאמנה שגירושי ראובן הנז' היו באונס ושאלנוהו מאן ידע והשיב כי הוא היה יחיד בק"ק ונתאמת לו מפי טובי הקהל שכן הדב': עוד בא לפנינו הר' לוי והעיד בתורת עדות איך אחר ששמו את ראובן הנ"ל בבית הסוהר בא הוא לעיר פלו' ושאל לקצת בעלי תורה על מה עושים ככה לראובן ולמה יעשו אויבינו פלילים ולא ידונום בדין תורה והשיבו כי אשר היה אומר שלא היה רוצה לדון בדין תורה כי אם עורכי ועוד שאל על מה ועל מה היו רוצים לכופו לגרש את אשתו והשיבו כי להיות שלנערה הנז' היו נותנים לה לחם צר ומים לחץ נתיעצה עם קרוביה ויעצו אותה שתאמר שלא היה לבעלה הנז' גבורת אנשי' ועוד העיד איך אחר שהוציאו את ראובן מבית האסורי' שאל את פי אשר על אודות גירושי ראובן והזהירו שיפקח עיניו שלא יהיה גט מעושה והשיב איך הגט נתן כדת וכהלכה ושנסתלקו כל האונסי' קודם נתינת הגט עוד בא לפנינו החכם כה"ר משה ואחרי האיום וגו' העיד בתורת עדות איך כששמו את ראובן הנז' בבית הסוהר עברה הרנה במחנה העברים ורוב העם מרננים והיו אומרי' שמה שעשה לראובן היה בעול וחמס ואחר קצת ימים נמצא עם הר' שבתי כהן יצ"ו והיה מתאונן שאסור לדור בעיר פלו' אחר שנעשים בה מעשים אשר לא יעשו כאלה: וגם הר' משה הנז' היה מתעצב אל לבו באומרו שלא היה בידו למחות וחלה פני הר' שבתי שידבר באזני אשר אולי ישוב ונחם על הרעה והשיב הר' שבתי שהרבה לדבר ולא יכול לו ואחר כך חלה פני כר' שבתי שידבר באזני כר' אברהם דוד העלמה הנז' והלך ודבר עמו וגלה דעתו איך לא מלבו וגם בעיניו רע ואחר כך הלך כר' משה ודבר באזני אם הנערה ורבו הדברים ביניהם וסוף דבר אמרה לו שתבחר להרוג את הנערה ואל תשוב לתתה לראובן הנז' ואחר כך דבר כר' משה הנז' עם אשר הנז' וחלה פניו שישוב מרעתו ולא קבל והשיב שאם לא יעשה באופן זה לא תשל' כוונתינו שרצוננו לגרש את אשתו וגם העי' איך יצא קול בעיר שמה שהיו עושים היה ביד רמה בתתם נכסי הנערה הנז' לדיין העיר אשר על כן היה עושה כל מה שהיו מבקשים ממנו וכל אלו העדויות הנז' לעיל העידו בפני כר' משה בכ"ר אברהם שני לנערה הנז' ואמר שהיה מורשה לה שוב אתא קדמנא ב"ד הישיש הר' יוסף ואחרי האיום וגו' העיד בתורת עדות איך בהיות ראובן הנז' בבית הסוהר פגע עם הר' אברהם כהן שהיה יוצא מב"ה ושאל לו מאין בא והשיב שהלך לראות את ראובן שהיה אסור שם מסבה שהיו אומרים עליו שלא היה לו גבורת אנשים והיו רוצי' לכוף אותו שיגרש בעל כרחו וגם העיד איך הוא מתאונן בפני כמה אנשים על הדבר הזה והיו משיבים לו כי מי יוכל לדין עם מי שתקיף ממנו ולתקן את אשר עוותו ידי אשר כי הוא אמר ויהי ולב הדיין שבעיר בידו כל אשר יחפוץ יטנו ואנחנו בית דין כתבנו עדויות אלו שהועדו בפנינו וחתמנו שמותינו פה היום יום ג' ב' לחדש אלול משנת השמ"ה ליצירה פה העיר קושטנדינה הכל שריר ובריר וקים פלו' דיין פלו' דיין פלו' דיין.
 
תשובה תחלה יש לדון אם מן הדין יש צד כפיה לראובן לגט או לנדוניא מחמת טענת האשה שטענה שאין לו גבורת אנשים ואומר דלענין גט פשיטא ודאי שאין שום צד לכופו אפי' אם נאמין את האשה בטענתה כמו שעלתה הסכמת האחרונים שאין כופין על הגט כלל אלא כופין על הכתובה ומבקשים על הגט גם בענין הכתובה אין מקום לכפות בנדון זה מכמה טעמים חדא דלהרמב"ם ז"ל מה ששנינו לפי משנה אחרונה שחזרו לומר השמים ביני לבינך יעשו דרך בקשה כולל כל מיני טענות שהאשה טוענת בין טענת אינו יורה כחץ דאיהי קים לה ואיהו לא קים ליה בין טענת אין לו גבורת אנשים שכן כתב בפרק ט"ו מהלכו' אישות האשה שבאה לב"ד ואמרה בעלי אינו יכול לשמש כדרך כל הארץ שמוש המוליד או שאינו יורה כחץ יעשו הדיינים פשרה ואומרים לה כו' נראה שהוא סובר שהמשנה כוללת בכל הטענות בין בטענת אינו יורה כחץ בין בטענת אינו יכול לשמש ואף על פי שהוכחת הסוגיא בנדרים אינה כן כמו שדקדקו שאר האחרונים דע"כ לא אמרינן דלא מהימנא אלא בטענת יורה כחץ דכיון דאיהו לא קים ליה מעיזה פניה ואיפש' דמשקרא אבל בטענת אינו יכול לשמש דאיהו קים ליה ביה אין האשה מעיזה פניה בפני בעלה מכל מקום דברי הרב נמשכים ע"פ הירוש' כאשר יראה מי שידקדק בדברים היטב אלא שכל שאר הפוסקים הם חולקים על הרמב"ם בזה וס"ל שאם היא טוענת דבר שהבעל מכיר בו מהימנא מדרב המנונא גם איפשר היה לומר שמה שכתב הרמב"ם אינו יכול לשמש לאו שאין לו גבורת אנשים קאמר שהבעל מכיר בו אלא אינו יכול לשמש שמוש המוליד שהוא משמש עמה אלא שאין שמושו מוליד מצד איזה חסרון שיש בתשמיש ההוא ובאותו ענין נמי איהי קים לה ואיהו לא קים ליה ולכך אינה נאמנת אבל בטוענת שאין לו גבורת אנשים דאיהו קים ליה ביה נאמנת וכן נראה קצת מדברי הרב המגיד שכתב זהו לפי משנה אחרונה כו' ולפי גמרתנו היא בטענת שאינו יורה כחץ כמו שכ' כאן רבינו מכל מקום מבואר בדברי הפוסקי' שאינה נאמנת אלא כשבאה לב"ד וטענה כן בפני הבעל וכשאינ' תובעת כתובה דוקא ולפי שכל חלוקי דינים אלה מבוארים בארוכה בדברי הראשונים ובפרט בתשו' הריב"ש ז"ל איני מאריך בביאור' אבל הלכות פסוקות הן ומוסכמות ומעתה בנדון זה שלא טענה כן בב"ד בפני בעלה גם שהיתה תובעת כתובה בראש כל חוצות אינה נאמנת וכיון שכן אף כפיה על הכתובה בנדון זה היתה שלא כדין מעתה האיש הזה שכפו אותו על ידי הערכאו' לבקש ממנו הכתובה היה אנוס שלא כדין ואם מחמת האונס ההוא גירש את אשתו הרי גט זה מעושה שלא כדין ופסול אלא שכל זה משנה שאינה צריכה לנדון שלנו שאפילו כשנאמר שבקשת הנדוניא ממנו היתה שלא כדין לא מפני זה נאמר שנתינת הגט היתה באונס הא לאו מלתא היא כלל דע"כ לא היו הגירושין מחמת האונס כיון שאפי' כשגרש מכל מקום הוא פורע הנדוניא ואין פוטרין אותו מהנדוניא בשביל הגירושין ואם כן אין גירושיו מחמת האונס כיון שסוף סוף אינו נפטר מן האונס והא ליכא למימר דמכל מקום היה כאן פטור מאונס המאסר כיון שכל זמן שהיה פורע היה יוצא מן המאסר אבל האונס שיש ליחס בנתינת הגט הזה הוא מצד מה שבא בשאלה שאחר שפרע להם הנדוניא עדין הניחוהו חבוש בבית האסורין ככחם אז כחם עתה ועדין החוב היה כתוב עליו ולא היו עדים מעידים על הפרעון ונמצא שראובן זה היה לוקה שלא כדין בממון עצמו לא בממון הנדוניא והיו גוזלין ממנו ממון הרבה שלא כדין ועל ידי נתינת הגט הציל את ממונו ולא מיבעיא אם גלו בדעתם האונסים שכונת אונסם אותו היא כדי לגרש שפשיט' ודאי דחשיב אונס אלא אפילו אין לנו גלוי דעת כזה אלא שהם אונסים אותו בעד הממון אלא שידענו שאם גרש יפטרוהו מהממון ומהאונס ההוא כיון שהאונס הוא שלא כדין נר' דהוי אונס וכמו שכתב זה הרשב"ץ ז"ל אף על פי שמדברי הריב"ש ז"ל אין נראה כן בסימן רל"ב: גם יש כאן אונס מצד תביעת הנדוניא כלפי החלק ההוא המעט אשר הניחו וויתרו לו על ידי נתינת הגט כי בזה שייך ודאי לומר שמפני אונס הממון נתן את הגט כיון שעל ידי נתינתו לא פרע החלק ההוא וכבר אמרנו שתביעתם הנדוניא בכלל היתה שלא כדין ואחר שהיה לו האונס הנז' ונמצא שגירש מתוך האונס אין גירושיו גירושין ואפילו לא מסר מודעא דבגיטא ומתנתה לא בעינן מודעא דגלויי מלת' בעלמא הוא ואפילו אם בשעת נתינת הגט בטל כל הדברים הגורמים פסול בגט כיון שהיה אנוס וידענו שהיה אנוס לא מהני בטול זה כלום שכמו שהוא אנוס בנתינת הגט כן הוא אנוס בבטול המודעות ואין בטולו מועיל כלום וכן כתבו התוספו' בפירוש בפרק ח"ה אבל במתנה אי ידעינן באונסיה לא מהני בטול ולא גמר ומבטל וכן כתב הריב"ש ז"ל והרב המגיד ז"ל והוא מבואר בעצמו והא ליכא למימר דנהי דאונסין אותו מכל מקום כל שהוא מבטל מודעות ופוסל את עדיהם אמרינן דמסתמא הוא מתרצה בנתינת הגט ונראה דכל שהוא מרוצה בו אפילו יש איזה אונס עליו שידענו שאונסין אותו ליתנו ואלו לא יתרצה לתתו לא יניחו מלאונסו עד שיאמר רוצה אני מכל מקום כיון שהוא נותנו בגמר דעתו ומתרצה בו שפיר הוי גט וזה מבואר בדברי הר"ן ז"ל פרק השולח שכתב שאף על פי שידענו באונסו מתחלה שהרי אנו כופין אותו להוציא ואיפשר גם כן שמסר מודעא על הגט ועל הבטולין כיון שחזר ובטלן אנו דנין שנתרצה הנה כות' שאפילו היכא שאנו יודעים בפירוש שהוא אנוס מכל מקום כשהוא מבטל מודעות אנו דנין שנתרצה הא ודאי ליתא וע"כ לא אמרה הרב אלא כשאונסין אותו כדין ולומר שאף על פי שלעולם אנו רוצין להיות מרוצ' בדבר כל דמבטל ליה למודעיה אנו דנין שהוא מתרצה משום דניחא ליה לשמוע דברי חכמים אבל במי שאונסין אותו שלא כדין אין לנו לומר לעולם שהוא מתרצה וברצון נפשו נותנו אלא אם כן נסתלק האונס מעליו אבל כל עוד שיד האונס עומדת לא אמרינן כלל שנותנו ברצונו ושלא מתוך האונס ואפילו בטל כל המודעות וזה מבואר מתוך דברי הר"ן עצמו למדקדק בהם שכתב ששם בערכין אף על פי שידענו באונסו מתחלה שהרי אנו כופין אותו להוציא ואפשר גם כן שמסר מודעא על הגט ועל הבטולין כיון שחזר ובטלן אנו דנין שנתרצה אף בשאר גיטין אף על פי שמסר מודעי ומודעי דמודעי אף על פי שאנו מאמינים באונסו דהא אונסא דגיטא גלויי מלתא דעלמא הוא דמה לו לשקר אפ"ה כל שחזר ובטלן יש לנו לומר שנסתלק אונסו ושחזר ונתרצה ע"כ ועתה פקח עינך וראה דקדוק דברי הרב ז"ל דגבי ההיא דערכין לא כתב אלא אנו אומרים שנתרצה דמשמע דנתרצה אפילו עם קיום האונס שאונסין אותו וגבי כל גטין דעלמא כתב יש לנו לומר שנסתלק אונסו ושחזר ונתרצה לאשמעינן דלא אמרינן בגטין דעלמא שחזר ונתרצה אלא אם כן נסתלק האונס אלא שכיון שלא ידענו אונסו מתחלה ומפיו אנו חוששין לאונס כיון שהוא מבטל מודעות אמרינן שהאונס ההוא היה אונס שנסתלק ועכשו אין אותו האונס עליו ומתוך רצונו הוא מגרש אבל כל שאותו אונס ידוע לנו שעודנו עומד ולא נסתלק אפילו הוא מבטל מודעות לא אמרינן שהוא מתרצה נמצא אם כן שכל שהאונס עודנו עומד אף על פי שבטל מודעות לא אמרינן שנתרצה אלא דיינינן שמתוך האונס גרש ואלמלא האונס לא היה מגרש ואם כן ראובן זה כל שאונס הפסד ממונו היה קים אף על פי שבטל מודעות אנו אומרים שמתוך האונס ההוא עושה הכל ואונס ממון כי האי גוונא ודאי הוי אונס ומיהו יש כאן מקום חקירה קצת דנהי שהיה אנוס באונס הממון הנז' מכל מקום אם לא פירשו לו שהאונס הזה היו אונסים אותו כדי שיגרש אלא שהיו אונסים אותו סתם והוא כדי להנצל מהאונס ההוא עמד וגירש איפשר דלא חשיב בכי האי גוונא גט מעושה ונמצא להרשב"ץ ז"ל בתשובה שהסתפק לו בזה כמו שכתב בבית יוסף משמו שכתב וז"ל יש אונס אחר שאף על פי שהוא אונסו בגופו אינו אונסו לגרש אלא שהוא אונסו לעשות דבר א' והוא מעצמו כדי להנצל מאותו אונס מגרש מעצמו וזה אינו קרוי כפיה כיון שלא כפו אותו ממש להוציא וראיה מדאמרינן בירושלמי וכו' ומיהו מסתברא דה"מ כשכופין אותו בדין באותן דברים אחרים כגון הכא שהדין נותן לפרוע כתובתה ובדין כפוהו בפריעתה אבל אם כפוהו שלא כדין בדבר אחר ומתוך אותה כפיה גירש איפשר דהוי גט מעושה דנקטיה בכובסיה דלשבקיה לגלימיה הוי וצ"ע עכ"ל. אבל הריב"ש ז"ל בסימן רל"ב כתב וז"ל ועוד שהרי זה היה תפוש לפנינו ויודע שכשיגרש יתירוהו ממאסרו אם כן הרי הוא כאלו נאנס לגרש כיון שמסר מודעא קודם לכן מחמת זה האונס ואף על פי שאונס זה אין מספיק לבדו לבטל את הגט מדין גט מעושה היכא שלא מסר מודעא מתחלה כיון שלא נתפס על שיגרש מכל מקום כשמסר מודעא מתחלה אף אם נאמר שאין מסירת מודעא מועילה אלא על ידי אונס אפ"ה קצת אונס מועיל להחשיב המודעא אף על פי שאינו אונס גמור מצד עצמו ולכאורה נראה דתפיסה זו שנתפס המקדש ההוא לא היה מחוייב בה מן הדין שאף על פי שעבר על ההסכם וראוי לדון אותו כעובר תפיסה לא התחיב והרשב"ץ כשהוצרך להזכיר עשוי בדברים אחרים בדין כתב אבל אם עשו אותו בדברים אחרים שהיה הדין לכופו בהם כגון פריעת כתובה דפריעת ב"ח מצוה ומכין אותו עד שיאמר רוצה אני וכו' כדאיתא פרק הכותב ולהציל עצמו מאותו עשוי נתרצה לתת גט וכו' משמע דאי לאו דקי"ל דפריעת ב"ח דמכין אותו עד שיאמר רוצה אני לא הוה חשיב ההוא עשוי כדין ואם כן בההיא דהריב"ש נמי אף על פי שעבר על ההסכמה לא חשיבה התפיסה כדין ואפילו הכי כותב הרב ז"ל שאונס זה אין מספיק לבטל הגט מדין גט מעושה היכא שלא מסר מודעא מתחלה כיון שלא נתפס על שיגרש ואף על פי שכתב הרב שם קודם לכן שהיה יודע שכשיגרש יתירוהו ממאסרו וצ"ל א' משני דברים או דמאי דמספקא ליה להרשב"ץ פשיטא ליה להריב"ש או דיש חלוק בנושאין ועד כאן לא מספקא ליה להרשב"ץ אלא היכא דידוע לנו שאף על פי שכופין אותו על הכתובה הכונה כדי להוציא ממנו גט וכל ישעם וחפצם לא היה לבקש ממנו כתובה ולא היו חפצים בכתובה כל שהיתה עומדת תחתיו אלא שכדי לגרש כופין אותו על הכתובה דומיא דיוציא ויתן כתובה שאנחנו אומרים לו שיוציא אלא שאומרים לו שהם כופין אותו על הכתובה כדי שיגרש והיכא שהוא כדין כשר ודכוותה שלא כדין מספקא ליה כיון שמכל מקום אין כופין אותו על הגט בפירוש אבל כשהעשוי מכוון לעצמו בעד הדבר ההוא שכופין עליו ואותה הם מבקשים אף על פי שהוא ידוע שעל ידי הגירושין ינצל מהתפיסה ההיא דומיא דההיא דהריב"ש כיון שמכל מקום לא היה עקר התפישה על הגט והיא מכוונת לעצמה מודה הרשב"ץ ז"ל ופשיטא ליה דלא חשיב מעושה ואיך שיהיה יש לנו לפסוק כהא דהריב"ש ז"ל ולא מבעיא אם נחלק במה שחלקנו במעשה דאין חלוק בין הרשב"ץ והריב"ש והרשב"ץ מודה בגוונא דהריב"ש ז"ל אלא אפילו לכשתמצי לומר דאפילו בגוונא דהריב"ש מספקא ליה לרשב"ץ מכל מקום כיון דהרשב"ץ לא פשיטא ליה ולא אמרה אלא בלשון שמא אין ספקו של הרשב"ץ מוציא מידי ודאי דהריב"ש אם לא שתאמר שהתפיסה ההיא מחשיב אותה הריב"ש ז"ל תפיסה כדין ואף על פי כן היתה מבטלת את הגט אם היה מוסר מודעא עליה עד דמבטל ליה למודעיה בפירוש מה שאין נראה כלל נמצא לפי זה שראובן זה אם לא תבעו ממנו אלא הכתובה והם אומרים שכוונתם היתה להוציא ממנו הנדוניא כדי שלא תשאר בידו ויבזבז אותה מפני שראו שרעה נגד פניו ועל זה שמוהו בבית הסוהר אם כן אין כאן עשוי על הגט כלל ואין הדבר תלוי ביד ראובן לומר שהעשוי היה על הגט וזה מבואר בעצמו ואין לטעות ממה שכתב הרב"ש /הריב"ש/ ז"ל בההיא דתפיסה שאם הרב אומר שהיתה התפיסה מפני שעבר על ההסכמה והבעל אומר שהיתה כדי שיגרש שהבעל נאמן שלא אמר הרב ז"ל אלא לענין נאמנותו במודעא דמהימנינן ליה ואין צריך שיכירו העדים באונסו דבכי האי גוונא הבעל נאמן כשאומר שיש לו אונס דגלוי דעתא היא וכו' תדע דהא יהיב שם הרב טעמא למלתיה כיון שהאמינוהו חכמים והאמנה שהאמינוהו חכמים לבעל הוא דכשמוסר מודעא אין צריכין להכיר באונסו ונאמן לומר שהוא אנוס כיון שאם ירצה לא יגרש אבל היכא שלא מסר מודעא מתחלה והוא בא אחר כך לומר שהיה אנוס דלא שייך תו טעמא דאם ירצה לא יגרש פשיטא ודאי שאין הבעל נאמן ולא חשיב כפוי על הגט אלא כפוי על דבר אחר ואף על גב דבענין כפיית הנדוניא שפרע בלאו הכי לא הויא כפייה על הגט כיון דבין כך ובין כך פרע אותה כדכתי' לעיל מכל מקום בענין החלק מהנדוניא שלא פרע שהיה גם הוא בכלל הכפייה אם נאמר עכשו שכונתם היתה בתביעה ההיא לענין הממון בעצמו להוציא ממנו הממון ההוא והוא כדי להפטר ממנו גרש אין כאן כפיה על הגט אבל מ"מ העכבה שעכבו את ראובן בסוהר אחר פרעון הנדוניא מוכחת קצת שלא היתה אלא כדי לגרש שאין סברא כלל שהיו רוצים להוציא ממנו ממון כל כך אשר לא כדת ולקחת את שלו זממו דלא תהא כזאת בישראל ושארית ישראל לא יעשו עולה כזאת ואף על פי שמעשים אשר לא נעשו עשו וכל אשר הם עושים לא באמונה עושים מכל מקום היינו כדי לקיים רצונם וחפצם בענין הגירושין אבל אין מנהגן של ישראל להתעולל עלילות ברשע לגזול ממון חבריהם והדברים מוכיחין בעצמם שלא היתה כפיית תביעת הממון ההוא מכוונת לעצמה אלא כדי להשיג על ידה הגט והרי היא לפחות בכלל ספקו של הרשב"ץ ואף על פי שבא בשאלה שקודם נתינת הגט ימים הוציאו את ראובן מן המאסר ההיא הוצאה לאו מלתא היא ועדין חשוב כחבוש כיון שלא הוציאוהו על ידי פטור אלא בערבות ללכת לבקש מעות ואדרבה ערבות והוצאה זו תוסיף תת כחה על חיוב המעות עליו והודאתו בחוב אף על פי שכפי האמת לא היה חייב שמא תאמר אף על פי כן כיון שתחלת עשוי זה ושימתו בבית הסוהר היתה כדי להוציא מידו הנדוניא ואחר כך כשפרע והזדמנה בידם עוד יכולת תביעת הממון פעם אחרת מפני שלא פרע בפני השופט או בפני עדים שילכו להעיד המשיכו התפיסה עדין כדי שיגרש מכל מקום חשיבה תפיסה על דבר אחר כיון שתחלתה היתה על דבר אחר ותרצה להביא ראיה לזה מדברי הריב"ש ז"ל שכתב ועוד שהרי זה תפוש לפנינו ויודע שכשיגרש יתירוהו ממאסרו שנראה שלא היו מעכבין אותו במאסר עכשיו אלא כדי לגרש ואפי' הכי כותב הרב דלא חשיב עשוי על הגט כיון שלא נתפס על שיגרש לאו מלתא היא כלל דלעולם י"ל שהתפיסה מתחלתה עד סופה לא היתה אלא על שעבר על ההסכמה ולעולם כדי הבזיון הזה לקצפון הזה להיות נתפס ימים רבים מפני עבירת ההסכמה אלא שאם היה מגרש היו מקלים עליו לוותר לו עונשו ואריכות מאסרו כדי שיגרש אבל כשעכבת המאסר הוא כדי לגרש הוי ודאי עשוי על הגט אף על פי שתחלתה לא היה על הגט כל שכן אם מתחילת תביעת הכתובה וגם אחרי כן לעולם הזכירו לו ענין הגט והיו אומרים שאם יגרש יתפשרו ואם יגרש יתירוהו מהסוהר דחשיב עשוי על הגט לגמרי ולא מיבעיא דמידי ספקו של הרשב"ץ מיהא לא נפיק ויש לחוש לספקו ודאי אם תמצי לומר דהריב"ש לא פליג עליה אלא נראה דבהא אפילו הריב"ש מודה וליכא מאן דפליג דהוי עשוי גמור על הגט:
 
ומ"מ נראה לי שאע"פ שאונס זה היה אונס גמור מ"מ בזמן נתינת הגט כבר נסתלק מעליו האונס ההוא לגמרי שהרי בא בשאלה שהלכו בפני הדיין והודו איך נפרע ונכתב שטר איברא בגופן שלהם איך נפרעו ממנו ואין אחר איברא זה כלום ואין לומר שעדין היה ראובן מפחד שלא יועיל לו האיברא ועדין יגבו ממנו המעות כיון שכבר כתבו לו איברא וכל עוצמו של אונסו מתחלה לא היה אלא מפני שלא היו עדיו הולכים להעיד על הפרעון כמו שבא בשאלה שאם היו לו עדים נראה שלא היה חושש כל שכן וכ"ש אחר שכבר הודו בפני דיין נאי"ף הדיין הגדול איך נתפרעו ממנו ונתנו לו איברא שאין לו עוד חשש של כלום וכבר נסתלק האונס ההוא סלוק גמור גם אין לומר דנהי שאין לחוש לאונס הממון אשר היו מבקשים ממנו מ"מ כיון שהוחזקו האנשים האלה לאנוס אותו ולעשות בו שלא כדת יש לנו לחוש עוד שיאנסו אותו באונס אחר דלא מיבעיא היכא שאין ספק ביד האנס לאנוס ברצונו וכל חפצו ישלים כאשר בתחלה שאין לנו לחוש כלל אלא אפי' ידענו שהאנס יש בידו כח לאנוס לכל אשר יחפוץ אין לנו לחוש כלל אלא לאונס שכבר החלו לעשות אבל לאונס שלא נעשה כלל עד עכשיו ולא הגזימו לעשותו לו אין לחוש ואף על גב שיש ספק ביד האנס לאנוס ואפי' כשספק אונס הראשון עומד במקומו כגון מי שנאסר לגרש והתירוהו ממאסרו ועדין הכח ביד האנס לאוסרו כאשר בתחלה נחלקו האחרונים אי מיקרי אנוס או לאו כל שכן כשנסתלק האונס הראשון לגמרי דומיא דנדון דידן שכח תביעת הנדוניא שתבעו ממנו תשש לגמרי וא"א שוב לתבוע ממנו תביעת הנדוניא וכל זה מבואר בדברי מהרי"ק סימן ס"ג ועל דבר הגט אשר מתחלה נאסר הבעל כדי לגרש ולבסוף הותר וגירש בבטול מודעי לפי דעתי באנו למחלוקת שני גדולי הדור כו' וכתב עוד ואשר שאלת היכא שאנסו אחד ליתן גט ואחר כך נתפייס לתת גט ומכירים אנו בו שמגרש לאונסו במה יודע שנסתלק האונס כו' לע"ד נראה דודאי עומד הוא בחזקת אנוס עד שיתברר לנו שנשתנה הענין כלו' שאין ביד האנס לאונסו כאשר בתחלה דאז אין לתלות ולומר מחמת אונס הראשון עשה כיון שנשתנה הענין חשיב כדברים שבלב אם באנו לתלות ולומר שעוד ירא פן יאנסנו פעם אחרת כיון שסבה הראשונה הלכה לה ואף על גב שאיפשר לומר שעדין יש כח ביד האנס לאנסו מ"מ כיון שתשש כחו בקצת אין לנו לבדות מלבנו אונס אחר כדי לבטל המעשה הנעשה בפנינו דחשיב כדברים שבלב כדפי' מעתה דון מינה לנדון שלנו שאין כאן אונס אחר האיברא כלל מפני דתביעת הנדוניא שתבעו ממנו נהי שתביעתה היתה שלא כדין שלא נתנה ליגבות מחיים וגם כי אחר שכבר פרע אותה עדין היו תובעים ממנו ממון שלא כדין כדכתי' לעיל והיו אונסים אותו בממון הוא וחשיב אונס מ"מ לא הוחזקו מפני זה שיכולים לתבוע ממנו ממון או להזיקו שלא כדין במה שאין יכולת בידם דדוקא הנדוניא היו יכולים לגבות ממנו מפני שלא היה איפשר לו להכחיש בו ואפי' היה מכחיש היו מעידים עליו עדים שהדבר אמת בעצמו שנתנו לו נדוניא ובדיניהם הכתובה נגבית מחיים גם אין הבעל נאמן לומר שאין הנדוניא בידו וכפי דיניהם חייב אותו הדיין לפרוע גם אחר שפרעה לא שוה לו כיון שלא היו לו עדים על פרעונה ועדין היו מוציאים ממנו הממון שכבר התברר שהיה בידו וכל זה עשוי באמת וישר על פי דיניהם אבל לתבוע ממנו ממון אחר שלא כדין ושאין כח בידם לתובעו אפילו כפי דיניהם מעתה זו מנין לנו כיון שלא הוחזק כחם יפה בכך וזה היה פשוט בעיני אף בלא דברי מהרי"ק ז"ל איברא שכפי מה שכתוב בשאלה שהדיין הכתיב עליו שמנים אלף לבנים אף על פי שראובן לא הודה כי אם ע"ה אלפים לבנים וכפי הנראה שלא היתה הנדוניא אלא ע"ה הרי הוחזק בכך לחייב אותו הדיין במה שאינו מחוייב בו אפילו בדיניהם גם ענינים אחרים שבאו בשאלה שהעליל על גיסו מהכאת המשרתים וכיוצא אף על פי שעל ידם יתחזק הדיין לעושה עולה אפילו כפי דיניהם מכל מקום אם הוא הוחזק המורשים לא הוחזקו אבל תביעת החמשה אלפים לבנים העודפים שתבעו ממנו הרי הוחזקו הוא והם לתבוע ממנו ממון שלא כדת ולחייב הדיין אפילו שלא בדיניהם ואם כן מעתה הרי ראובן זה עומד בחזקת אונס וירא פן יחזרו לאונסו ואין צריך לומר דתביעת החפצים שכבר איימוהו עליהם שבדיניהם היו נגבים ממנו אם האיברא שעשו לו לא היתה כוללת אלא בעד הפ' אלפים לבנים ועוד נבאר בענין הגזומים לקמן ב"ה: ומכל מקום מכלל דברי מהרי"ק שמענו שאף בכי האי גוונא לא חשיב ליה אונס שכתב דלעולם אין לנו לחוש אלא לאותו אונס עצמו אם הוא קים אבל כשנשתנה הענין אין לנו לבדות אונס אחר מדעתנו ולכאורה נראה שכל שאינו אותו ענין עצמו חשיב ליה אונס אחר מדעתנו דומיא דנדון דידן שאף על פי שיש חשש שיבקש ממנו מעות שלא כדין והוא מן האונס הראשון מכל מקום אינן אותן המעות עצמן כיון שהמאנס מחל לו אותם מעות וחשיב אונס אחר מדעתנו אף על פי שלבי מהסס קצת שמה שכתב מהרי"ק שאין אנו יכולין לבדות אונס אחר מדעתנו היינו אונס משונה בענינו מן הראשון כגון שאין מקום לחוש כלל לכעין אונס הראשון אלא למין אחר של אונס דבכי האי גוונא אנו אומרים דלא חשיב אונס כיון שלא הוחזק על כך ולא ראינוהו עדין שעשה אונס כי האי גוונא אבל כשהחשש של האונס הוא מעין האונס הראשון אעפ"י שאינו אותו אונס בעצמו דומיא דנדון זה שהאונס שאנסו היה תביעת ממון שלא חייב בו והדבר ידוע שככחו אז ככחו עתה לחזור לתבוע ממנו ממון שלא כדין אעפ"י שלא יוכל לבקשם ממנו בתורת נדוניא ממש כאשר בתחלה מאחר שעשו האיברא מ"מ כיון שמ"מ יוכל עוד לתובעו ממון כאשר בתחלה אפשר דחשיב ליה מהרי"ק אותו אונס עצמו וק"ל ועוד שע"כ נאמר דעד כאן לא אמר מהרי"ק אלא באונס אחר שאינו ברור לנו שיוכל לעשות כאשר בתחלה כיון שתשש כחו וכיון דאינו ידוע שיש לו יכולת בזה מספקא אין לנו לבדות מדעתנו ולומר שיוכל לעשות לו אונס אחר אף על פי שכבר אנסו פעם אחת דאלו כשידוע לנו שיכול לאונסו בכך אלא שכיון שלא אנסו אין אנחנו אומרים שיאנסנו כל שאינו אותו אונס עצמו זה אינו מן הדין שהרי זה דומה לגזלן באותו שדה דחיישינן אפילו לאונס אחר כדאמרינן בגמרא דגזלן באותו שדה אפי' אודי ליה מערער לא מהני משום דאי לאו דאודי ליה הוה ממטי ליה ולחמריה לשחוור והיה חושש שיזיקנו בממון אחר וה"נ כיון שהנחנו שזה האנס כל ישעו וחפצו היה הגט ומפני זה אנס אותו באונס ההוא הרי הוא מוחזק לעשות כל מיני אונסין עד שישיג אותו המבוקש ואפילו זולת האונס הראשון מיהו מהרי"ק ז"ל סבר שכל שאינו מבקש המעשה הראשון אפילו עומד אונס הראשון במקומו לא מהני וכשמבקש המעשה הראשון דוקא אם אונס ראשון עומד במקומו אבל אם תשש כח האונס הראשון אין לנו לבדות אונס אחר מדעתנו אפי' על אותו מעשה עצמו ועכ"ל דלא אמר מהרי"ק אלא היכא שאין ידוע לנו שיש לו כח לעשות אונס אחר הילכך לא מהני אפילו על אותו מעשה אבל היכא דברי לן שיוכל לאנוס כההיא דהוה ממטי ליה ולחמריה לשחוור חיישינן: איברא דעל ההיא דהיכי דמי גזלן כגון שהוחזק גזלן באותו שדה כתב הרמב"ן ז"ל ב' פירושים הפירוש הראשון דהוחזק גזלן על אותו שדה והורידוהו ממנו הב"ד ונראה לכאורה דלפי זה אמר ואח"כ הודה לו על השדה ההיא לא מהני ובכה"ג אמרינן דהודאה לא מהניא דאי לאו דאודי ליה הוה ממטי ליה ולחמריה לשחוור וממנה יש ללמוד לנדון שלנו שפיר דכיון דהוחזק להיות אונס להשגת הגט יש לו לחוש לאונס אחר גם כן שבכחו לעשות להשגת הגט ואף על פי שאינו אותו האונס בעצמו והא ודאי שאין לחלק בין הוחזק גזלן לאותה שדה מפני שכבר גזלה פעם אחת ובאה לידו לענין הגט שלא בא לידו עד עכשו דטעמא דמלתא אינו אלא משום שכיון שהוא חומד אותו שדה יש לנו לתלות שיעשה כל טצדקי דאית ליה למעבד וכן מדוקדק מדברי המפרשים ובודאי כפי טעם זה הוא הדין והוא הטעם בנדון הגט הנז' אמנם כפי פי' אחר שפי' שם הרמב"ן דהוחזק גזלן באותו שדה ובעודה בידו מודה לו אין ללמוד ממנה בנדון שלנו שיש לחלק ולומר דדוקא התם משום דהשדה כבר בידו הוא מוסר נפשו עליה ויש לחוש שהיה אונס אותו בכל מה שהי' יכול לאונסו כדי שלא להוציא מתחת ידו השדה שהוא מוחזק בה אבל כל שלא בא הדבר לידו אין לחוש לאונס אחר כלל אלא שאני מספק לומר דכפי פי' א' של הרמב"ן נמי אין ללמוד ממנה לנדון שלנו דכשתמצי לומר שהפי' הוא היכי דמי גזלן כגון שהוחזק גזלן באותו שדה שהחזיק בה פעם א' והוציאוהו מידו ושוב אין לו חזקה עליה נהי דבכי האי גוונא לית ליה חזקה שוב עליה אבל מכל מקום אכתי לא תשמע מינה דבכי האי גוונא אמרינן דהודאה לא מהניא משום דאי לאו דאודי ליה הוה ממטי ליה ותלמוד ממנה שאנו חוששין לאונס אחר דלפי' זה לא אמרינן כלל כן ואני מדקדק זה מתוך לשונו של הרמב"ן ז"ל בחדושיו שכתב וז"ל כגון שהוחזק על שדה זו בגזלנות נ"ל כגון שגזלה פעם אחת והחזירוה בית דין לבעלים אין לו חזקה לעולם על שדה זה כיון שהוחזק עליה פעם אחת בגזלן אבל אם גזלה בפעם זו פשיטא הרי כל היורדין שלא בתורת מקח כך דינם שאין להם חזקה לעולם וכל שכן גזלן וי"ל דאהא קימי דקאמר דלא מהניא בית /ביה/ הודאה וקאמר תלמודא ה"ד דלא תיהני ביה הודאה ואמר רבי יוחנן מכיון שגזל שדה זו אין הודאה מועלת שהרי אלם הוא ויש לו כח להזיק ולחמוד שאר ממונו כשם שאנס זה ורב חסדא פליג עליה ואמר שלעולם הודאת שלו הודאה דלא חיישינן שמא אנסו להודות אלא אם כן ראינו האונס או במוחזקין ברשע כגון של בית פ' שוב מצאתי להריטב"א ז"ל שכתב גבי הא דרב כהנא דאמר אי לאו דאודי ליה הוה ממטי ליה ולחמריה לשחוור כתב וז"ל נראין דברי ר"י ז"ל דהא ליתא אלא בגזלן דרב חסדא דאלו בגזלן דרבי יוחנן אין לומר כן דהא יש לו חזקה על שדות אחרות אפילו על אדם זה ואין יראין ממנו והא דאמרינן בסמוך היכי דמי גזלן לאו אהאי קימינן אלא הכי אמרינן היכי דמי גזלן שאין לו חזקה ולקמן נמי מייתינן הא דרב כהנא גבי סקריקון ואמרינן בדרב הונא מאי קא משמע לן תנינא וכו' ואם איתא טובא קא משמע לן דאפי' בגזלן דרבי יוחנן אין ראיתו ראיה אלא ודאי פשיטא לן דכל שאמר אין ראיתו ראיה אינו אלא כגזלן דרב חסדא שהוא דומיא דסיקריקון עכ"ל: מעתה אין לנו ללמוד מכאן כלל אפילו לאותו דבר עצמו שכבר הוחזק להיות חפץ בו שיראין ממנו ולא אמרינן ביה אי לאו דאודי ליה הוה ממטי ליה ולחמריה לשחוור שלא יוציאנו זה אלא כשהשדה בידו ואפילו כשהשדה בידו פליג רב חסדא ארבי יוחנן לדברי הרמב"ן ז"ל וסבר דלא חיישינן שמא אנסו להודות אלא אם כן ראינו האונס וכל שכן שאין לחוש שמפני היראה שהי' ירא ממנו מעצמו הודה לו: מעתה דברי מהרי"ק ז"ל אפשר לפרש בהם דאפילו ברי היזיקא אין לנו לחוש לאונס ההוא כל שלא אנסו בכך ולא חששו בגמרא מעולם בשום גזלן ואלם לכך ועל פי הפירושים דלעיל ומכל מקום מידי ספקא מיהא לא נפיק ואין הכרח בדבר שאפשר לומר דלא אמרה מהרי"ק אלא כשהאונס ההוא האחר מסופק לנו שתשש כחו ואין כחו יפה כאשר בתחלה ואנחנו לא נדע אם יש לו כח לאונס אחר גם את"ל דבכל ענין אמרה מהרי"ק אפילו בדבר הברור לנו שיפה כחו בכך כל שאינו אותו אונס עצמו מ"מ נדון דידן אפשר דחשיב אותו אונס עצמו ולאו בכה"ג אמר מהרי"ק כדכת' לעיל: ומ"מ הוי יודע שכל מה שאנו מספקים וכל מה שאמר כאן מהרי"ק ז"ל אינו אלא בפחד אונסים שאנו באים לחוש מעצמו מפני פחד האונס שעבר עליו אבל בפחד אונס שהפחידוהו בפירוש ושגזמו לעשות לו לא דברנו בזה וזה ענין אחר הוא אם יש לחוש שמפני גזומי' שהם מגזמים על האדם על דבר לעשותו נקרא אנוס אם לאו ולכאורה היה נראה ללמוד זה מההיא דשבועות דמאן דנקיט תובלא ומגלא ואמר אזיל אגזריה לדיקלא דפלניא וכו' דמסיק עלה דעביד אינש דגזים ולא עביד ולכאורה נראים הדברים ק"ו דהא התם אף ע"ג דאשכחו דיקלא קטילא ורגלים לדבר דאיהו קטליה כיון דההיא דיקלא לא היה עומד לקציבא כדכ' התוס' שם וסתם בני אדם אין עשויין למיגזר דיקלא דאחריני ואפ"ה אין תולין הדבר בההוא דגזים לומר דעביד מאי דגזים אלא אהני טעמא דעביד איניש דגזים ולא עביד כ"ש היכא שאין רגלים לדבר ולא נעשה דבר דאית לן למימר דעביד איניש דגזים ולא עביד אלא שהמדקדק בדבר יראה שאין זו ראיה כלל משום דאין פי' דגזים ולא עביד דבודאי לא עביד אלא דאע"ג דגזים אינו מוכרח דעביד ופעמים דגזים ולא עביד אבל מ"מ פעמי' נמי דעביד ואלא מיהו כיון דפעמים גזים ולא עביד אין לנו כח לחייב את המגזם דאיפשר דלאו איהו עביד כיון דפעמי' גזים איניש ולא עביד ולפי זה פשיט' ודאי שאין זה מספיק לסלק את האונס משום דמ"מ איפשר דעביד מאי דגזים וכיון שכן האיש ההוא ירא לנפשו דילמא עביד מאי דגזים ומחמת ההוא אונסא עביד מאי דעביד וכן כתב הנמוקי משם ר"ח בהדיא אההו' מעשה דפדדסא /דפרדסא/ שמעינן דמאן דמפחד לחבריה במידי דיכיל למעבדיה כגון הפסדא דממונא או הכאה כ"ש הנאת נפשו דא"ל אי לא מזבנת לי כך וכך דאית לך עבידנא לך כך וכך דאית להו לסהדי למכתב מודעא להאי ולפרושי ביה ידענא ביה באונסא דפלניא ואע"ג דלא עביד מאי דאמ' ומדחיל ליה אלא כיון דאמר עבידנא ויכיל למעבד היינו אונסיה דמוכר וכל כה"ג כתבי' עכ"ל וכן כתב הרמב"ם ז"ל: אלא שמהרי"ק ז"ל בשרש קפ"ו דחה החלוק הזה וס"ל דכיון דאמרי' עביד איניש דגזים ולא עביד לא חשיב אונס בכך כיון שאין האונס מבורר והביא ראיה מדברי מהר"ם שכתב על היאודים שדחקו את חברי' בתפיסה לקבל עליהם חרם לתת להם ממון וכו' וכתב הרב שם דלא חל החרם ולא אמרינן דמתוך האונס שהיו מגזימים עליהם גמרו והקנו משום דעביד איניש דגזים ולא עביד והאמת שאין ראיתו מכרעת די"ל דע"כ לא מייתי מהר"ם ז"ל מינה אלא לומר דלא ברי להו היזיקא עד דנימא דגמר ומקנה מתוך כובד אונסו כההיא דסיקריקון דכיון דעביד איניש דגזים ולא עביד סבר דילמא לא עביד ומתוך כך לא גמר ומקנה אבל מידי אונס לגמרי לא נפיק דמ"מ מיחש חייש לאותו גזום דילמא עביד ליה וחשיב אונס בהכי מ"מ נראה מדברי מהרי"ק שם דלא אמר מה שאמר אלא לענין דלא חשיב אונס ברור בהכי כדי להוציא ממון מיד המוחזק אחר שנתנו לו כבר והחזיק בו אבל לענין אסורא נר' ודאי שיש לנו לחוש ולומר דאונס דגזום חשיב אונס וכ"ש כשהמגזם ההוא הוא חצוף ומוחזק בכך דיש לחוש יותר דעביד מאי דגזים כמו שכת' התוס' עלה דההיא דאם הוא איניש חציף ומוחזק בכך אמרי' דעביד מאי דגזים ואע"ג דלא דמיא ההיא דהתם לנדון שלנו דהתם אשתכח קטילא ותלינן ביה כיון דגזים והוי מוחזק לכך אבל הכא אנו דנין אם יש לנו לחוש שיעשה האי דגזים אי לאו ודלמא בכה"ג אפילו באדם חצוף לא אמרינן דעביד מ"מ יש לנו ללמוד מדברי התוס' דבאדם מוחזק לכך אמרי' טפי דעביד מאי דגזים והדבר מוכרח מעצמו ג"כ מכח הסברא ומ"מ מודה מהרי"ק דלדעת ר"ח ורב האיי גזים חשיב אונס היכא דברי היזיקא וידעי' שבידו לעשו' מאי דגזים כמו שכתב שם מפורש אבל שעדיין יש כאן מקום חלוק דשמא ע"כ לא אמר ר"ח וסיעתו דאונס ההפחדה חשבינן ליה אונס אלא כשמסר מודע' עליו וגלה הנאנס דעתו דחשיב ליה אונס וירא בכך אבל כל שלא מסר מודעא עליו מתחלה אין לנו לומר דחשיב ליה אונס לבטל המתנה או הגט בלתי מודעא דהא דברי ר"ח לא נאמרו אלא במקו' מודע'. ואע"ג שאין לדקדק מדבריו דדוקא היכא דאיכא מודעא מדנקט לה במקום מודעא משום דאיהו ז"ל מיירי במכר דלא מיפסיל אא"כ מסר מודעא מ"מ יש לאומר לומר שאין ללמוד מדברי ר"ח במקום שאין צריך מודעא אלא ידיעת האונס כמו גט ומתנה דאונס דהפחדה חשיב אונס די"ל דע"כ לא חשיב ליה הרב ז"ל אונס אלא שמפני שהיתה שם מודעא שהמודעא תוסיף תת כחה להחשיב הדבר אונס אעפ"י שבלתי מודעא לא היה נחשב אונס וחלוק כזה כבר נמצא מפור' בדברי הריב"ש שכתבנו לעיל שכתב דאעפ"י שהתפיסה מצד עצמה לא היתה נחשבת לבטל את הגט מדין גט מעושה היכא שלא מסר מודעא מתחלה מ"מ כשמסר מודעא מתחלה אף אם נאמר שאין מסירת מודע' מועלת אלא ע"י אונס אפ"ה קצת אונס מועיל להחשיב המודעא ואעפ"י שאינו כותב הריב"ש שהמודעא מהניא להחשיב את האונס אונס אלא שקצת אונס מועיל להחשיב המודעה ע"כ טעמא דמלתא משום דכיון דאיכא מודעא ההוא מקצת אונס חשיב אונס גמור דאל"כ במה נחשב כח המודעא מודעא כיון דהשתא קימינן לדעת הסוברי' דמודעא בלתי אונס לא מהניא אפילו בגטא אלא ודאי טעמא דמלתא דכיון דאיכא מודעא, מודעא משויא ליה אונס כיון דמגלה בדעתו דחשיב ליה אונס. ומעתה אף אנו נאמר דאונס הגזום דנהי דע"י מודעא חשיב אונס ומבטל את המכר גם את הגט אפילו לדעת הסוברים דמודעא בלתי אונס אינה מבטלת את הגט מכל מקום בלא מודעא לא חשיב אונס כלל ולא מהני לגבי בטול אף על גב דבמתנה וגט אונס ידוע מבטל להו אפילו בלתי מודעא כדכתבו התוספות. ושמעתי שמקצת מן המורים בנדון זה החזיקו בחלוק הזה הרבה ועשו לו סמוכות גם כן מדברי מהרי"ק ז"ל בשרש הנז' שכתב ובר מן דין מי יוציא ממון מיד המוחזק בו בטענת אונס דלא מוכח כיון דלא מסר מודעא ואף על גב שכת' בעלי התוספות דמתנה היכא דידעינן באונסיה לא צריך לממסר וכו' מכל מקום כתב רבי' יהודה בר ברזילי אם האונס ידוע אצל העדים הן בתלייה הן בהכאה אבל הוא לא מסר מודעא בכך ומכר או נתן נתקיים המעשה וכן מוכיח בהדיא גם בתשו' הרא"ש אשה שמחלה כתובתה וטוענת שעשתה המחילה מפני שהיה מגזם לה לגרשה וכו' ועוד שאין האונס ידוע דלא מסרה מודעא מתחלה על כך משמע בהדיא מתוך טעם שני שכתב ואין האונס ידוע דאפילו במחילה דלא חשיב אונס ידוע במה שהיה מגזם לגרשה כ"ש גזום דערכאות דגרע וכו' דלא חשיב אונס כיון שלא מסר מודעא כל אלה דברי מהרי"ק ז"ל ופשטן נראה שרוצה לומר דבר מהטענות שכתב לעיל דאין בגזום ההוא כדי הפחדה ושההפחדה אי חשיב אונס אי לאו הוא פלוגתת דר"ח וראבי"ה. עוד יש טענה אחרת לכ"ע דלא חשיב אונס משום דאפילו למ"ד דאונס בגזום חשיב אונס היינו דוקא ע"י מודעא אבל בלא מודעא לא והוא מה שסיים עליה מתשובת הרא"ש ג"כ דמשמע דגזום לא מהני בלתי מודעא והו' מפ' מה שכת' הרא"ש ועוד שאין האונס ידוע דלא מסר' מודע' דכיון דלא מסר' מודע' אפי' ידענו שגזם אותה לא חשיב אונס ידוע דאכתי מאן לימא לן שהו' הי' מפחד מאותו הגזו' ונמצא דבאונס דהגזמה איכ' למימר דכולי עלמא מודו דבעי' מודעא אע"פ שבשאר האונסים לא ואם היה איפשר ליחס זה בלבד לדברי מהרי"ק לו' דדוקא בהגזמ' הוא דס"ל דבעי' מודעא ודאי היה החלוק בעצמו שאנו דנין עליו אלא שעכ"ל שלא בלבד באונס דגזום קאמר לה דאם כן מאי קשיא ליה ממה שכתבו התוספות שהרי לא דברו התוספות באונס גזום אלא באונס גמור גם דברי ה"ר יודה ב"ר ברזילי שהביא ברור מללו שבכל מיני האונסי' אפילו בהכאה בפועל וכיוצא בו צריך מודעא אלא שנצטרך לומר דמהרי"ק ס"ל דלדעת ה"ר יודא אפילו במתנה כל שהיה איפשר לו למסור מודעא ולא מסר אין אונסו אונס אפילו הוא אונס נכר ולא אמרו דבגטא ומתנתא בהכר אונס סגי אלא היכא שלא היה איפשר לו למסור מודעא ומעתה ההוא דרב יודא אתיא כדעת התוספות ג"כ דאפילו אונס גמור לא חשיב אונס אלא על ידי מודעא וכ"ש אונס בלתי חשוב ונמצא לפי זה שכל האומרים דבגטא ומתנתא היכא דאיכא אונס נכר אפילו בלתי מודעא מהני יודו היכא שהיה לו למסור ולא מסר דלא מהני ולא נמצא רמז לסברא זו בשום מקום ולע"ד נראה שאין הכרע בדבר כלל ולא הביא מהרי"ק דברי ה"ר יודא ברזילי אלא לחלוק אעיקרא דדינא שכת' התוספות דבמתנה היכא דידעינן באונסיה המתנה בטלה דאיהו ז"ל ס"ל דאף במתנה בעי' מודעא כמו שכתב בפירוש ודבריו בין במתנה בין במכר שם כמו שהסכי' בפי' בפני' השלישי' גם בד' אמ' ומכ' ונתן ואעפ"י שסברא זו נגד דברי התוס' ושאר המפ' שנמשכו אחריהם ובשום מקום לא חש לה מהרי"ק ז"ל אלא כותב בפשיטות סברת הסות' מ"מ בנדון זה שכבר היה מוחזק האיש ההוא בממון חש לה הרב ז"ל שלא להוציא ממון מיד המוחזק שיוכל המוחזק לומר קים לי כה"ר ברזילי אעפ"י שרבים לוחמים לו וכ"ש שיש לנו לחוש לזה כשתצטרף טענה אחרת ג"כ באונס דלא מוכח שהתרבו הספקות יותר וכן יר' הרואה בדקדוק דברי המרי"ק שכת' ובר מן דין מי יוציא ממון מיד המוחזק בו בטענת אונס דלא מוכח כיון שלא מסר מודעא ואע"ג שכת' רבו' בעלי התוס' וכו' נראה דלא אתי הרב עלה אלא מטעמא דמי יוציא ממון מיד המוחזק בו כיון שיש מי שסובר דאפילו במתנה בעי' מודעא אפילו היכא שהאונס נכר ואין האונס בעצמו מבט' המתנ' ובפרט במקו' שיש טענה אחרת ג"כ דהוי אונס דלא מוכח והוא מה שסיים אח"כ כ"ש וכ"ש היכ' שאין האונס ידוע דהוי גזום דברי' בעלמא שנתקיים המעשה ועל זה הביא ראיה ג"כ מדברי הרא"ש שכותב ועוד שאין האונס ידוע דלא מסרה מודעא מעקר' והוא מפ' שהרא"ש ר"ל שכיון שאין האונס ידוע שהוא אונס גזום בעלמא לא מהני לה כלל דלא מסרה מודעא מעקר' עד שלא נחוש לדעת האונס משום דקי"ל דגטא ומתנתא גלוי בעלמא הוא והוא מה שכתב משמע בהדיא מתוך טעם ב' דאפילו במחילה דלא חשיב אונס ידוע וכו'. איברא דסיום לשון זה קשה קצת שכתב דלא חשיב אונס כיון שלא מסר מודעא ומ"מ יש לפר' דה"ק דלא חשיב אונס לבטל המתנה ולא מיבטלה המתנה כיון שלא מסר מודעא דהיתה בטלה אז מטעם דגיטא ומתנתא גלוי מלתא בעלמא היא. ואם הבנת דברי מהרי"ק כן אדרבא מכאן ראיה דאונס דגזום שיש בו כדי לחוש לו הוי אונס אפי' בלתי מודעא שהרי בההו' עובד' לא הויא מודעא ואפ"ה לא מבטל לה הרב אלא מפני מחלוקתו של ה"ר יהוד' בר ברזילי דפליגי אסברת התוס' ומשום דמי יוכל להוציא ממון מיד המוחזק אבל במקום אסורא ודאי חיישינן ואיך שיהיה דברי הרא"ש בעצמם אין בהם הוכחה כלל שמה שכתב ועוד שאין האונס ידוע כיון דלא מסרה מודעא מעקרא היינו מפני שלא ידעו שם באונס הגזום כלל אלא מפיה אנו חיין שהיא טוענת שהיה מגזם אותה וכו' ועל זה כותב הרא"ש ועוד שאין האונס ידוע שלא מסרה מודעא מעקרא לו' שהיא נאמנת בדין המתנה דכתבי' מודעא אע"ג דלא ידעינן באונסיה משום דגלוי מלתא בעלמא הוא או דמהניא אפילו נמצא שקר כפי דרך קצת מן המפ' גם דברי הר' יודא ברזילי בעצמ' אין בהם הוכחה שמלבד שי"ל שהוא חולק אעקרא דדינ' דהתוס' דלא סגי בהכר אונס מבורר אפי' במתנ' יש לפ' ג"כ שדבריו כשיש שם איזה גלוי דעת שלא מפני אותו האונס מוכר אבל תולה מכירתו בדבר אחר וכן נראה דקדוק הדברים והוא אינו מוסר מודעא בכך ומ"ה נתקים המעשה וק"ל ומה שמזקיקני לכל זה הוא מפני שחלוק זה לא נמצא לשום א' מהמחברים חדשים גם ישנים ואדרבא הרואה יר' בכמה תשו' של הרשב"א פשטן מוכיח שיש לחוש לגזום אפי' בלתי מודע' אעפ"י שהדוחה יוכל לדחו' ולדחות בכל א' מהנה אשנויי גם מלשון הרמ"ה נראה כן דכתב והאי אונסא דפסיל בגיטא לא תימא עד דעבדי מעש' בגופיה אלא כיון דא"ל אנס דיכיל למנסייה /למאנסייה/ הב גיטא ואי לא עבידנא בך הכי והכי אע"ג דלא עביד ביה מידי כי יהיב מחמת הכי הוי אנוס ופסול וכו' ואם באת לומר שדבריו עם מסירת מודעא גם כן ואתא לאשמעינן דהוי אונסא ולא תימא לא חשיב אונסא כלל ואפילו עם מודעא זה לא עלה על הדעת כלל: ותשובה קטנה של הרשב"א שהובאה בבית יוסף ח"מ סימן י"ב מוכחת כן שכתב שאלת ראובן הפחיד את שמעון בעדים שאם לא יתן לו ממון שהיו דנין עליו ימסור אותו ונכנס א' ביניהם ועשה פשרה בקנין ובטול מודעא: תשובה הדין עם שמעון לפי שאנוס היה דה"ל כתליוה ויהיב והקנין ובטול מודעא הכל היה מחמת אונסו והכא ודאי לא היתה מודעא מדאתי עלה מטעמא דתליוה ויהיב. מעתה צא ולמד בנדון שלנו אם היו שם גזומים אשר היה ראוי לשית לב אליהם שיש לחוש להחשיבם אונס אפילו בלתי מסירת מודעא ואפילו למי שירצה לומר כי גזום לבד בלתי מודעא לא מהני היכא שכבר אנס אותו ונסתלק האונס ההוא אחר כך אעפ"י שעל ידי הסלוק נתבטל האונס הא' מ"מ סברא גדולה הוא דמהני מיהא לעשות הגזום שאח"כ אונס אפילו בלתי מודעא אפילו א"ת שגזום דעלמא לא הויא אונס בלתי מודעא כיון שכבר אנסו פעם אחרת והגזום שהוא מגזם בידו לעשותו וגזומי השופט נראה ודאי שיש לו לחוש להם וכל אדם ירא מהם ונקיט מהא שהם יותר קרובי' לסכנה מהגזומים שהזכיר מהרי"ק שהיה מגזם להביאו בערכאות שכותב מהרי"ק שם דלא חשיב אונס משום דאפי' יביאהו בערכאות מי יאמר שהשופט יעשה מה שהוא תובע וכו' והכא השופט עצמו הוא הדין והוא המגזם אשר בודאי לא יבצר ממנו את אשר יזם לעשות ולהוציא מחשבתו לפועל אלא שמצד אחר נראה שאין בגזומי השופט שום אונס כלל וזה שאם השופט היה מאיים על ראובן זה לעשות לו אי זה אונס או אי זו רעה אם לא יגרש היה מקום לומר שמיראתו פן תדבקהו הרעה ההיא צער גוף או צער ממון הקדים רפואה למכה פן יספה באונס ההוא כדרך כל דבר הנעש' מפני האיום שחושש האדם פן תבואהו הרעה ההיא ולא יוכל לתקן אז שאם יכוהו בשבט כדי שיגרש מי יסיר את המכות האלה אחר כך ממנו ולעולם ארבעים בכתפיה לא יסורו ממנו ונמצא לוקה ועושה וכן בהפחדת הממון כגון ההוא מעשה דפרדסא אם יתמהמה לבלתי ימכרנו לו הוה כביש לשטר משכנא והיה גוזל את הפרדס ולא היה בטוח שאם ירצה למוכרו לו אז יתן לו דמים וכן באותם איומים שאימו ב"ד את המגרש שכתב הרשב"א ז"ל היו מאימים אותו לצערו בצער שאף אם יסכים אחר כך לגרש כבר קבל הצער ההוא אבל בנדון זה מעולם לא אמר השופט תגרש ואם לאו אעשה כך וכך ועדין לא בקש זאת מידו ואם אמר אני אעשה שיגרשה אין ספק שאין כונתו לומר אלא שאם לא יאבה לו ולא ישמע לדיין שיגרש שיכוף אותו לגרש במעשים ובאונסים שיעשה לו אבל מכל מקום אין ספק שמתחלה לא היה מבקש ממנו אלא שיגרש כי עתה הם מבקשי' המשחידים אותו לא בעשיית נזק לו ואחר שלא היה מודה לגרש היה אונס אותו וכיון שכן היה לו להמתין עד שיבקש ממנו השופט לגרש ואז אם היה מסכים לגרש מפני פחד השופט היה מגרש מפני פחד אונס השופט אבל לגרש הוא עצמו קודם אמירת השופט לא היה לו הכרח כלל כל שכן אם לא היו דברי השופט אלא כמתפאר בעלמא שלא יחשב זה גזום כלל וכל שכן כי כפי הנר' מהעדיות גזום הדיין לא היה אלא בעוד ראובן בסוהר וכמ"ש אני אעשה שבעוד ח' ימים יגרש וכפי הנראה שכל מעשה תוקפו לא היה אלא בהיותו אסור שם שהיה יכול לגדור בעדו ולא יצא להיות מטייל וכמו שקרא לשר בית הסוהר והתרה בו שכל זה ביד הדיין להקל ולהחמיר על האסורים אבל אונס אחר במה כחו גדול ומעתה כל זה מסולק בהסתלקות ראובן מבית האסורים ובעשות לו האיברא אשר כבר עשוהו קודם נתינת הגט אמנם בגזומי בנימין שגזם ואמר שאם כונת ראובן שלא לתת גט אל תחשבו שבמתנה הזאת ואפילו שיתנו לכם איברא חוג'יט מכל התביעות שיש עליכם שתהיו נצולים שאני אביא עליכם אמיריש שיעלילו שאתם חייבים ק"ק אלפים לבנים אם הוא מוחזק לכך יש לחוש שמא היה מוסרו ביד האמיריש ואז לא היה נצול אפי' אם היה נותן לו שכיון שנפל בידם לא ינקה כל המתעולל על ידם אלא שבגזומים אלה באנו למחלוק' הגדולים שכותב מהרי"ק ז"ל:
 
איברא שמהרי"ק ז"ל באותה תשובה כתב וז"ל גם בענין אונס ממון דבר פשוט הוא שהוא אנוס כאשר כתבת אמנם נסתפקתי במה שכתבת שהממון הושלש מתחלה אדעתא דהכי שאם ר"ל אדעתא דהכי שלא יתננו לו אלא אם כן יגרש אם כן עשה הבעל מתחלה מדעתו פשיטא שאין זה אונס מה שלא רצה השליש להחזיר לו המעות אם לא יגרשו דאין אונס אלא הבא לאדם מחמת אחרים זולתו לאפוקי זה שהביא האונס עליו ואם באת לומר שהיה אנוס גם במסירת המעות ליד השליש ושהיה המעשה אחר אשר כבר נתפס בידי גוים אם כן חזרנו לטענת אונס ייסורין ולא לטענת אונס ממון והרי ירדנו לכל הדברים אשר כתבנו לעיל והרי זה כעין נדון שלנו ממש ונראה מדברי הרב ז"ל שאפילו נמסרו המעות מתוך האונס אחר שנתפס ביד הגוים מכל מקום ירדנו לחלוקי' דלעיל שכל שתשש כח האנס לא חשיב אונס ואף על פי שהדבר קשה להולמו שאף על פי שתשש כח האנס מהתפיסה מ"מ כח אונס הממון שכבר נלכד בו על ידי ההשלשה שלא מדעתו מאן מרמי ליה מכל מקום נראה מדברי הרב שהוא סבור שכל שתשש כח האנס אשר הכריח להשליש המעות הרי הן עכשיו כמושלשין מדעתו ולא משגחינן אעיקרא דדינא:
 
גם איפשר שהוא סבור שאחר שחשש /שתשש/ כח האנס א"כ בזה הסתלק אונס הממון ג"כ שהרי יכול הו' לחזור לקחת מעותיו מיד השליש מן הדין כיון שלא השלישם לידו אלא מתוך האונס ואיך שיהיה טעם הדבר מכל מקום הדין נראה מפורש בד' הרב ז"ל שאף כשנמסרו המעות מתוך האונס כל שתשש כח האנס אין שם אונס כלל אלא שהמתבונן בדבר יראה שאין זו הבנת דברי הרב ז"ל דלשון ירדנו לכל החלוקים דלעיל משמע על האופן שהיה הפלפול דלעיל ממש שהמעשה הנעשה בזמן תשות כח האנס אי חשיב מעשה ובלתי אונס או אם לא חשיב מעשה דבכי האי גוונא הם החלוקים דלעיל אבל לענין אם הממון הנתון כבר עדין חשוב נתון באונס אם לאו אף על פי שזה נמשך מזה מכל מקום אינם החלוקים דלעיל עצמם וק"ל. אבל נראה שמה שכתב הרב ואם באת לומר שהיה אנוס גם במסירת הממון ושהיה אחר אשר כבר נתפס ביד הגוים וכו' היינו שהיה המעשה אחר אשר כבר נתפס ביד הגוים והותר מהמאסר אלא שהיה עדין יראת האנס עליו אשר כבר נתפס כענין שנזכר לעיל ועל זה כות' הרב ז"ל שאם כן ירדנו לכל החלוקי' דלעיל שאם כח האנס עומד בתוקפו הרי הוא אנוס כמסירת המעות ולא חשיב מעשה לדעת האוסרים ולדעת המתירים לא חשיב אונס כיון שהותר ואם תשש כחו וכו' והרי זה ממש ענין החלוקים דלעיל ולשון אחר אשר כבר נתפס ביד הגוים מוכיח כן שמעשה מסירת המעות מופלג מהתפיסה ומעתה בכי האי גוונא הוא שאומר הרב ז"ל שירדנו לחלוקים דלעיל מפני שלא נתן הממון אלא אחר שיצא מיד הגוים אבל כשנתן הממון ביד השליש בעוד היותו תפוס ביד הגוים אף על פי שאחר כך הותר מהתפיסה ונסתלק מעליו אונס הגוף מכל מקום אונס הממון שכבר נתן ביד השליש עודנו עומד ואם מציאות השואל היתה בכי האי גוונא ודאי היה שייך לומר שאין כאן אונס ייסורין אלא אונס ממון והיו צודקים דברי השואל ולא ירדנו לכל החלוקים דלעיל אלא שהרב ידע בדברי השאלה שהממון לא נמסר בהיותו בתפיסה. ונמצא אם כן בנדון דידן שהממון ההוא נתן מתוך האונס אף על פי שהסתלק האונס אשר מחמתו נתן הממון אשר ביד שכנגדו ויש כאן אונס ממון ולא עוד אלא אפילו הביא האונס מעצמו יש לדון בה שאף על פי שהדין הזה כתבו הר"ף מפורש והביאו הטור לפסק הלכה באבן העזר סימן קנ"ד אם יתן ערבון כדי לגרש אין זה דומה לאונס וגם מהרי"ק ז"ל כתב בסי' ס"ג אין אונס אלא הבא לאדם מאחרים אבל אונס שהוא בעצמו הביאו עליו אינו קרוי אונס מכל מקום הרשב"א בתשובה נרא' שהוא חלוק בזה שכתב בראובן בעל לאה וקרובי אשתו שהיו בהסכמה לגרש ונאותו זה לזה בקנס אלף דינר ואחר כך נתחרט ראובן ומאן בדבר והללו מתרין בו מצד הקנס וכו' ומחמת יראה הוא מגרש אלא שלא היה בקי למסור מודעא שהגט הזה גט מעושה הוא ופסול הוא כל שידענו באונסו ואע"פ שלא מסר מודעא שאין צריך מודעא אלא היכא דשקיל זוזי וכו' ואותו קנס אונס הוא דלאו תליוה דאונס גוף דוקא אמרינן אלא אפילו אונס ממון נמי הוי אונס וכו' ואם נפשך לומ' דתליוה וזבין הו' זה דכיון דקבל על עצמו מדעתו בקנס אלף דינרין ובנתינ' הגט הרויח ממון זה שקבל על עצמו מדעתו בלא שום אונס הרי הוא כמקבל ממון דעלמא לא היא שאין זה כמקבל אלא כנצול מהפסד ממון וכו'. איברא דאי משום הא אין הכרח לומר דפליגי אהדדי:
 
ויש לחלק דבההיא דהרשב"א ז"ל הוא מסרב לגרש ועינינו הרואות שאינו מגרש אלא מתוך יראת הקנס שאיימו אותו לקחתו ממנו ואף על פי שמדעתו חייב עצמו בו כמדוקדק בדברי הרשב"א מכל מקום כיון שעכשיו אינו מגרש אלא מתוך אונס זה חשוב אנוס אמנם בההיא דהר"ף נתן הערבון מדעתו ועכשיו הוא עומד ומגרש ברצונו הטוב ואינו ממאן כלל בדבר ויש לנו לומר שהגירושין ברצון ודאי כיון שמדעתו נתן הערבון וחלוק זה מדוקדק מתוך תשובת הריטב"א שכתב בבית יוסף עלה דההיא דהר"ף על איש א' שנשבע לגרש את אשתו וגירשה קודם שיתירו לו ואח' כך היה מערער לפסול הגט מפני כך והשיב זו אינה טענה לפסול הגט בדיעבד שלא מצינו שיהא אונס בגט אלא באונס שבא לו שלא מעצמו אבל שבועה זו הוא הביאה על עצמו שהרי מרצון עצמו חייב עצמו בשבועה לגרש לפי שגמר דעתו לגרש על כל פני' לזרוזי נפשיה ואם נתחרט אחר שבועה ואינו מגרש אלא מחמתה הוה ליה לבקש צד להיות נקי משבועתו או לגלות דעתו למסור מודעא בכך נראה מדברי הריטב"א שדבר הר"ף בענין השבועה מיירו כשאין שם גילוי דעת שהוא מתחרט ודכוותא גבי ערכין אבל בההיא דהרשב"א מבוא' שהיה מתחרט ואינו מגרש אלא מחמת הקנס אלא שמתשובת הגאונים שהביאו הפוסקים בדין התר השבועות איתא מי שנשבע לגרש את אשתו מתירין לו משום דהוי לדבר מצוה שלא לגרש או אם מחמירים שלא להזקק להתר שבועות נראה מפורש שהם מורין הלכה למעשה שיגרש כדי לקים שבועתו ולא יתירו לו ואף על גב שהוא מתחרט ואינו רוצה לגרש כלל ומחזר להתיר שבועתו ואינו מגרש אלא מחמת אונס השבועה ואפי' הכי נראה שהגט כשר איברא שהיה איפשר לו' שכל כה"ג אין הכי נמי שהגט אינו כשר אלא שראוי לו לתת גט כדי שיקים את שבועתו וכל שהוא נותן גט הרי שבועתו מתקימת ואם הגירושין ההם פסולין מפני שבאו מתוך אונס השבועה הרי מכל מקום יצא ידי חובת שבועתו ומיפטר מהשבועה בהכי ואעפ"י שזה לכאורה יפלא בעיני השומע לומ' שכיון שהגירושין אינם מועילים היאך יצא י"ח השבועה שנשבע לגרש אף אתה אמור לו יש לנו כיוצא בה ההיא דאמרינן בפרק המגרש באומר לאשה על מנת שלא תנשאי לפלו' דדייק עלה הרי שהלכה זו ונשאת כו' ואח"כ נשאת לא נמצאת גט בטל ובניה ממזרים ודקדק עלה הרשב"א ז"ל שכיון שמן הדין הגט בטל ולמפרע הרי היא אשת איש ונשואי האחר לא היו נשואין ונמצא לא עברה על תנאי שלא תנשאי לפלו' שהרי לא נשאת לו ותירץ הרב ז"ל דלאו דוקא נשואין גמורין כפי הדין קאמ' אלא כל שהיא תעשה עמו כדרך נשואין עברה על התנאי וכל שכן שיש לנו לומר סברא זו בנדון זה שכשנשבע לגרש ודאי לא היתה דעתו אלא שיתן גט ויעשה כדרך גירושין ואף עפ"י שהוא נפסל בכך שאי אפשר באופן אחר ואין לנו לומר שנשבע על דבר שאי אפשר להיות מכל מקום אין נראה מדברי הגאונים והפוסקים שהביאו דבריהם שהגאונים כיונו לכך כלל וכן דקדקו האחרוני' מדבריה' ומעתה לא הספיק החלוק שחלקנו לעיל להסכים דברי הר"ף עם ההיא דהרשב"א כיון שאף במקו' שהוא מתחרט מכשירים הגאונים אם לא שנאמ' שהגאונים רוח אחרת אתם באונס שבועה דס"ל שכיון שהוא מושבע לגרש ואם לא יגרש הוא נכשל בשבועה אף הוא גומר ומגרש ברצון גמור שכל שאינו נותן ברצון גמור ויהיו הגירושין בטלין לא יצא י"ח לשבועתו כלל ומאונס דשבועה אין ללמוד לאונסים אחרים כלל אבל לא מצאתי חלוק זה מפורש לשום א' מהפוסקים ואדרבה מדברי הר"ף נראה דאונס דשבועה הוי טפי אונס מממון גם מדברי מהרר"י בפסקים וכתבים סימן קע"ג דמצא להעמיד קנסו' האיש והאשה כדי לגרש וכמו שנבאר לקמן אלא עכ"ל דההיא פליגא עליה דהרשב"א איברא שעם היות שסברא זו מוחזקת ומוסכמת ושגורה בפי החכמים דאונס שהאדם מביאו עליו לא חשיב אונס והחלוק עצמו נמצא בגמרא כמו דתליוה וזבין דקאמר תלמודא אונסא דנפשיה שאני מכל מקו' המדקדק בדבר ימצא שבמחלוקת היא שנויה בפרק חזקת הבתים בסוגיא דמתנ' טמירת' גרסי' התם מוכח' מלתא דמחמת אונסא הוא דכתב לה כו' ופירשו רוב המפרשים דהכא הוא דהוה מודעה לחברתה משום דמוכחא מלתא כו' אבל אי לאו מתנה טמירת' לא הוה ידעי' דמחמת אונס קיהיב משום דהוי אונס דמעצמו והטור בסימן רמ"ב בח"מ כתב משם ר"ח הא דלא קנתה אתתא לאו משום מתנה קמית' דלא חשיבא כלל אלא משום דמוכחא מלתא דאנוס הוא ואפי' בלא מודעא לא קני הרי נראה מפורש שענין זה של אונס הבא לאדם מעצמו הוא במחלוקת בין הגדולים שלדעת המפרשים לא הוי אונס ולדעת ר"ח חשיב אונס והא דקאמר תלמודא ודילמא שאני אונסא דנפשיה אינו הכרח דלא אמרה אלא בלשון דילמ' וכפי המסקנא אינו מוכרח ומעתה אף אנו נאמר שדעת הרשב"א ז"ל כדעת ר"ח ואעקרא דדינא פליג וס"ל שאף אונס הבא לאדם על ידי עצמו ומדעתו חשיב אונס ואף הגאונים אפשר דס"ל כן אלא שהם מחלקים בשבוע' אם איתיה לחלוק דלעיל שכתבתי והר"ף וסיעתו סבירא ליה כשטת שאר המפרשים ואין צורך לחלוקים אחרים אף על פי שאדרבה מתוך סוגיא זו היה נראה להחזיק החלוק שחלקנו שהרי מוכיח מדברי המפרשים שאף במקום שהאונס בא מעצמו אף על פי שאין שם מודעא כל שיש שם גלוי דעת דלאו מרצונו עביד דומיא דמתנ' טמירת' הויא כמודעא והמתנה בטלה וזה כענין שחלקנו לסברת הרשב"א וכחלוקו של הריטב"א ואף לדעת ר"ח אפשר לומר דלא הוה פליג אעקרא דדינא אלא דס"ל דבההיא מתנתא הוה מוכח מלתא דמחמת אונס הוא עביד והילכך אף על גב דהיה אונס דמנפשיה דלא הוי אונס בעלמא היכא דמוכחא מלתא דמחמת ההוא אונסא עביד הוי אונס וכדברי הרשב"א והריטב"א מכל מקום כבר כתבתי דמההיא דהגאונים נתבטל החלוק וצ"ל דאעקרא דדינא איכא פלוגת' בין הפוסקים אלא שמתוך דברי הר"ף עצמו ימצא המדקדק חלוק אחר לדברי הרשב"א וזה שהר"ף כותב בפירוש שאם נשבע לגרש יתירו לו השבועה שלא יהא דומה לאונס ובתוך כדי דבו' כותב אך אם ירצו יתן ערבון שאין זה דומ' לאונס ומאי שנא ערבון משכ"ו אלא עכ"ל דסבירא ליה להר"ף דאפי' כשתמצי לומר דאונס הבא לאדם מעצמו חשיב אונס היינו דומיא דשבועה דאסור השבועה רביע עליה ומכריחו לקיים את הדבר ואם לא יקים הדבר ההוא הרי הוא נפסד בנפשו בכך אבל כשנותן ערבון משע' שנותן את הערבון מדעתו זכה מקבל הערבון ואם הוא מגרש עכשיו כדי לקחת את הערבון אינו אלא כמגרש להרויח ממון שאמר בעלמא שאין זה אונס כלל ואף על פי שהממון בא משלו כיון שכבר נתנו אינו חשוב שוב שלו וכ"ש אם נאמר שהוא נותן את הערבון במתנה גמורה ומתנ' אח"כ שאם יגרש יתנו לו אותו סך מעת' אין ענין לזו עם ההיא דהרשב"א כלל וההיא דהרשב"א לא דמיא אלא לשכ"ו שאף הר"ף מחמיר בה שהרי בנדון דהרשב"א לא נתן ערבון כלל ולא זכה אחר בממון ההוא אלא העמיד עליו קנס כדי לגרש ואם לא היה מגרשה היו תובעין ממנו ממון והיה נפסד בכך ואונס תביעת הממון רביע עליה והרי זה כאונס השבועה והילכך לא הוי גט דלא דמי כלל לההיא דערבון כלל וכן מוכיח מתוך תשובת הרשב"א עצמה שכתב ואם נפשך לומר דתליוה וזבין הוא זה דכיון שקבל על עצמו מדעתו בקנס אלף דינרין ובנתינת הגט הוא מרויח ממון זה שקבל על עצמו מדעתו בלא אונס הרי הוא כמקבל ממון דעלמא לא היא שאין זה כמקבל ממון אלא כמפסיד ממון מעתה אחר שאין זה כמקבל ממון אלא כמפסיד ממון לא דמי לההיא דערבון דכיון שנתן הממון כבר אינו אלא כמקבל ממון דעלמא ואפשר לומר שמשעה שנתן הערבון הרי הוא כנותן מתנה אלא שמתנה שאם יגרש יחזרו ליתן לו מתנ' והרי זה כמקבל ממון דעלמא ואין זה דומה לאונס אלא דבלשון הרשב"א זה צ"ע קצת כי כשתמצי לומר שזה חשוב כמקבל ממון דעלמא כמו שמסתפק הרב ז"ל א"כ אין כאן אונס כלל שהרי לא היה כאן אונס אחר כלל אלא אונס הממון כמו שנראה מדבריו שכתב דלאו דוקא אונס הגוף אלא אפי' אונס ממון ואם כן כשתמצא לומר שזה כמקבל ממון דעלמ' תיפוק לי שאין כאן אונס כלל שאין מי יאמר דבממון דעלמ' איכא אונס ואין צורך לבא על זה מטעם תליוה וזבין אלא מטעם דאין כאן אונס ומדבריו אלה נראה שהוא סבור שאפי' כשהביא הוא האונס עליו מדעתו ואפי' כשהוא חשוב כמקבל ממון דעלמ' כפי מה שמסתפק הרב כשאומר ואם נפשך לומר מכל מקום חשיב דתליוה מפני אונס הממון ההוא שרוצה להרויח כיון שתחלתו היה משלו ולא אהני טעמא דכיון שמדעתו חייב עצמו בקנס שכות' הרב אלא לעשותו הממון בעלמא מפני שעבודו שהשתעבד בקנס דאם לא היה מדעתו לא הוה חשיב החיו' והשעבוד חיוב אבל מכל מקום עדין אנוס הוא בנתינת הגט מפני ריוח הממון ההוא שהי' תחלתו משלו אלא שמפני ריוח הממון ההוא היה גומר ומגרש אגב אונסא דזוזי דומיא דתליוה וזבין אלא שדוחה הרב ז"ל מטעמ' דלא חשיב דתליוה וזבין כו' ולפי טעם זה אפי' בנותן ערבון י"ל כן דחד טעמא הוא מכל מקום מצד דברי הר"ף בעצמם שחלק בין שבועה לערבון צריך לחלק החלוק שאמרתי:
 
הכלל העולה שהיותר נראה שדין זה דאונס שהאדם מביא עליו לא חשיב אונס אינו מוסכם מכל הפוסקים והרשב"א ור"ח פליגי עליה גם כל הגאוני' המורים שלא להתיר שבועת מי שגרש את אשתו כבר כתבו שאפשר דלא אמרו אלא גבי שבועה משום דאנן סהדי דגמר ומגרש אבל באונס ממון אפילו אונס דמדעתו חשיב אונס מעתה אפי' כשתמצי לומר דבנדון דידן אחר שהסתלק כח האונס ותשש כחו על ידי האיברא ה"ל הממון המושלש ההושלש /מושלש/ מדעתו מכל מקום אפילו במושלש מדעתו מתחלה חשוב אונס כל שכן בנדון זה שמתחלה לא הושלש מדעתו כלל שמא תאמר אדרבה היא הנותנת דבמשליש מדעתו כיון שלא היה אנוס במעשה ההוא התנאי ההוא קים מן הדין וכההוא דמחול לך ערבוני או בדרך אחר מועיל וכיון דמן הדין התנאי קיים וא"א לו לחזור לתבוע אותו הממון הרי הוא אנוס בנתינת הגט מחמת הממון שאי אפשר לו להחזירו אבל בנדון זה שההשלשה היתה מתוך האונס אם כן מן הדין אין התנאי קים דתליוה ויהיב הוא וכיון שאין התנאי קים כשהסתלק האונס נסתלק אונס הממון גם כן שהרי יכול הוא להחזיר את שלו כמה תשובות לדבר חדא שאף על פי שמתנה באונס היא מכל מקום אפשר שלא ישיג להחזיר את הממון ההוא דאף על גב דרוב הפוסקי' ס"ל דמתנה באונס לא הויא מתנה אפילו בלא מודעא מכל מקום הרי מהרי"ק בשרש קפ"ו הביא סברת ה"ר יודא ברזילי דאפילו במתנה אם לא מסר מודעא המתנה מתנה ושמא איכא ב"ד דס"ל כההיא סברא להעמיד הממון בחזקת מי שמחזיק בו וכל שכן שמהרי"ק נראה שפוסק כן בענין הוצאת ממון שכתב ובר מן דין מי יוכל להוציא ממון מיד המוחזק בו כו' ואם כן הרי זה אנוס מחמת הפסד הממון ההוא: ומעתה צריך לחקור על ענין אחר שבא בשאלה שהפשרה להוציאו מהמאסר ולעשות המחיל' היתה בתנאי שיתן אבי ראובן ליד הה"ר דוד ארבעים אלף לבנים בתנאי שאם לא יגרש ראובן שיתנם לצד האשה ואם יגרש תהיה הרשו' ביד ההר"ד להחזירם לו או לעכבם בידו ונראה ודאי שזה אונס ממון גמור שהוכרח ראובן לתת הגט מפני שאם לא היה נותנו היה מפסיד המעות ההן בודאי ואף על פי שאף כשיתן הגט עדין אינו מנוצל מהאונס ההוא שאפשר שאפילו כשיתן הגט לא יחזירם לו וא"כ אין ראובן מרויח כלום בנתינ' הגט עד שנאמ' שמפני זה גירש מ"מ כיון שאם לא יגרש מפסידם בודאי וכשיגרש אפשר שלא יפסידם חשיב לגביה ממון ודאי להוציא ממונו מהפסד ודאי ולהעמידו בספק הפסד שהרי רגילו' הוא לתת אדם ממון ולפזר כדי להשיג תועלת דכה"ג וק"ל ושמא תאמר נהי דעל ידי נתינת הגט באה לו תועלת זו שמוציא ממון זה מודאי הפסד לספק כדכתי' מכל מקום אין כאן אונס דלא חשיב אונס אלא כשאדם מציל ממונו מלהפסידו אב' אם האדם מגרש כדי להרויח ממון שאינו שלו ודאי לא חשיב אונס כלל דאם כן כל מי שנותנין לו ממון ומשחידים אותו לגרש נאמר דזוזי אנסוה לגרש ולא יהא גט וזה ודאי מבואר בעצמו ונדון זה נראה דחשיב מגרש כדי להרויח ממון שהרי נתן הממון ההוא במתנה גמורה לההר"ד ומשעה שנתנו אין לו בו כלום ואינו יכול לחזור ליטלו ממנו ומעתה מה שהוא אפשר להועיל על ידי נתינת הגט הוא שירויח ממון שאינו שלו דאף על גב שהממון היה שלו מתחלה לא מפני זה חשיב עכשיו מציל ממונו והגע עצמך שמי שנותנים לו ממון לגרש קדמא ממנו איזו מתנה לנותנים היאמר אדם דחשיב זה ממונו ואף כאן אין כאן הצלת ממון כלל אלא ריוח ממון שאפשר שירויח מנתינת הגט ואין זה אונס ואין לומר דכיון שהוא מצפה להחזיר לו המתנה ומעקרא על דרך זו נתנה אף על פי שאמר לו שתהיה הרשות בידו אם ירצה להחזירו אם לאו ואם לא ירצה להחזירו לו לא יוכל להוציא ממנו בדין מכל מקום כיון שעל דרך זה הוא נותן הוה ליה כאלו לא קנה כלל ואכתי חשיב ממון שלו איברא דלא הכי הוא וכה"ג אשכחן לענין רבית דאמרי' בפרק איזהו נשך מכר לו בית מכר לו שדה ואמר לו כשיהיו לך מעות תביאם לי ואני אחזיר לך מותר כשיהיו לי מעות תחזירהו לי אסור מאי שנא רישא ומאי שנא סיפא רישא דאמר לו מדעתי סיפא דלא אמר מדעתי ופרש"י ז"ל דא"ל מדעתי אחזירם לך ולא שתתבעני בדין הילכך כי מחזיר לו ה"ל כחוזר ומוכרו ובמסקנא מסקינן דאפי' לא א"ל מדעתי בפי' אלא כל דמוכר מתני ה"ל כמ"ד ליה מדעתיה והרי כאן דודאי ידע שפיר שהוא יחזיר לו וע"ד זה מוכר אלא כיון שהתנה שמן הדין לא יוכל לתובעו אלא שיהא הדב' ברשותו זכה בקנין השדה לגמרי וכשהוא מחזירו לו אינו אלא כחוזר ומוכרו לו ומהני אף לענין אסור רבית ואף להוציא מידי חשש ויראת מאלדיך וממנה יש לנו ללמוד בנדון שלנו שכיון שתלה הדבר ברשותו ואינו יכול לתובעו בדין חשיב של מקבל המתנ' לגמרי וכשהוא מחזירו לו אינו אלא כנותן לו מתנה משלו:
 
אלא שאחר העיון נראה שכל זה איננו שוה כלום דבשלמא אם נתינת הממון הוא לא היה באונס היה מקום לכל זה ובלא זה נמי היה הגט גט כיון שהוא מעצמו הביא האונס עליו וכמו שכתב רבינו פרץ שהנותן ערבון כדי לגרש אין זה אונס כיון שהוא הביא האונס עליו אף על פי שהרשב"א כת' בתשו' במי שהעמיד קנס על עצמו אם לא יגרש ומגרש מחמת יראת הפסד הקנס דחשיב אונס יש חלוק בדבר ועוד אבאר לקמן בע"ה אבל כיון שהממון הזה לא נתן אלא מחמת אונס גופו שהיה חבוש בבית האסורים וכדי להנצל מהאונס ההוא עשה כן שעל תנאי זה היתה הפשרה אם כן הממון ההוא אף על פי שנתנו כדרך שנתנו לא יצא מרשותו ולעולם חשוב כשלו ונמצ' שאם לא יגרש אתה מפסיד אותו שלא יחזרוהו לו עוד כדין או שלא כדין ואין לך אונס ממון יותר מזה שמא תאמ' אם כן היא הנותנת שאחר שהמתנ' ההיא נעשת על ידי אונס והוא לא נתנה אלא מפני שבט הנוגש עליו בעד החוב שהיה בבית האסורין אשר היה אונס קודם הסתלקו אם כן לא היתה המתנה מתנה כפי הדין ולא זכו בה מקבלי המתנה אף אם לא יגרש וכיון שהאונס כבר נסתלק מעליו בעת נתינת הגט שכבר עשו לו האיברא אם כן כל אותו ממון הרי הוא יכול לשוב לקחתו ועדיין נשאר לחקור באונס זה מצד שלא היה האונס בממון המגרש עצמו אלא בממון אחרים אם בכה"ג חשיב הוא כאנוס אם לאו ואיברא שהרב בבית יוסף כתב תשובת רשב"ץ שהוא מחלק בכך וסובר שאונס הבן לא הוי אונס לאב אבל הריב"ש ז"ל נראה שהוא חלוק עליו. עד כאן נמצא מזאת התשובה.
שו"ת ראנ"ח סימן סד
 
שאלה מעשה שהיה כך היה ראובן ושמעון עשו שותפות באנדרינופלא במלאכה ועסק אח' ויהי כמלאת חדש ימים הלך לו שמעון אל ארץ אחרת ואחר כמה ימים חזר לבא דאנדרינופולי ובחזרתו בא לקושטנדינא והיו לו כמו כ' אלף לבנים שהיו קרן שלו והו' נתן אותם לצורף אח' יאודה בשותפות שיתעסק עמהם במלאכת ועסק הגוייליר"ו וגם כן שיקנה אבנים טובות בשוק ועשו שטר ביניהם ונתן הצורף יאודה לאשתו ערבנית פרענית בעד הכ' אלף לבנים אחר כך בא לוי ונשתתף עם יאודה הצורף והביא אבנים רוביני"ש ואמר ליאודה הצורף תרצה לעשות שותפות עמי ואני אשים קרן מ"ז אלף לבנים מאבנים טובות כי אתה בקי ותראה אותם ואתה תשים כ' אלף ותעשה שורגיש אחד ושכר הטורח שלך שאתה טורח באותו החפץ תקח י' אלף לך לבדך עבור טרחך ומה שנרויח בחפץ יהיה לחצאין וכשעשו זאת השותפות נתרצה שמעון שותפו של ראובן שהיה באנדרינופלי אחר ב' חדשים הלך שמעון לאנדרינופלי ואמר לראובן שותפו אם הוא רוצה שיהיו אלו כ' אלף לבנים בשותפות כשאר הממון האחר שיש לו בשותפות הנה מה טוב ומה נעים (ואינו) [ואם אינו] רוצה בשותפות אלו הכ' אלף יהיו לו לבדו השותפות עם יאודה הצורף וגם אמר לו כי יאודי אחר שמו לוי נשתתף עם יאודה הצורף ושם מ"ז אלף ויאודה שם בשותפות כ' אלף לעשות זה השורגוש השיב ראובן יהיה בסימן טוב השותפות זה מהכ' אלף ומ"ז אלף ששם לוי בשותפות אז אמר ראובן לשמעון וזה יאודה הוא שיגורו השיב שמעון ואמר לו אומרים לי שזה הצורף יאודה הוא יאודי כשר וגם כן האשה שלו היא ערבנית פרענית מה שיגורידאד אתה רוצה יותר מזה ועם כל זה אם אתה מתרצה בזה השותפות הנה מה טוב ומה נעים ואם לאו אתה יודע השיב ראובן יהיה בסימן טוב אחר כך קרה מקרה כי זה הצורף יאודה היה חייב ליאודי אחד שמו דון שלמה דקושטאנדינה כמו כ' אלף לבנים והיה משתדל דון שלמה ליקח אותו החפץ מהצורף יהודה בערמה כדי ליקח ליפרע מהצורף יאודה הכ' אלף לבנים וכשראה שמעון אלה הדברים שדון שלמה היה משתדל בערמה לקחת מהצורף החפץ כדי ליפר' ממנו קרא שמעון ללוי ואמ' לו הלא ידעת שאני מפחד שיקח דון שלמה החפץ כדי ליפרע ממנו ואתה תפסיד מ"ז אלף ואני אפסיד כ' אלף שאותם כ' אלף אני שותף ותעשה שותפו' עמדי בזה החפץ השיב לוי אם אתה רוצה שאסלק הצורף יאודה מהשותפות שיש לי עמו ואעשה שותפות עמך תן לי ז' אלף יותר באופן שיהיה הקרן שלי מ' אלף והקרן שלך כ"ז אלף כראו' שמעון שהחפץ היה בנישיטי נתרצה ונתן ללוי ז' אלף ומאותן ז' אלף נתן לו זוג א' של נזמים שהיו בשותפות עם ראובן באלף ומאתים לבנים ושם אותם בג' אלף ת"ק לבנים ועל זה השלים לז' אלף לבנים ולקחו החפץ בערמה מהצורף יאודה ועשו שותפות שמעון ולוי בזה החפץ וללוי יש קרן מ' אלף ולשמעון כ"ז אלף וכשחזר פעם אחרת לאנדרינופולה אמר שמעון לראובן שותפו כך וכך עשיתי כדי להביא תועלת לשותפות שלא יבא לנו נזק כדי שלא יאבד החפץ אחר זמן באו ראובן ושמעון וחלקו השותפות ואמר שמעון נחלוק כל הסחורות והמעות ואותו החפץ שהוא בשותפות בין שנינו ישאר כך עד שימכר אלו דברי וטענות שמעון וכו' עתה טוען ראובן שכשאמר לו שמעון אם היה רוצה בשותפות עם יאודה ונתרצה להיות גם הוא בשותפות וקבל עליו השותפות הנ"ל הוא נתרצה מפני שאמר לו שמעון שהיה מובטח ושיגורו שהיתה לו אשתו ערבנית פרענית כאשר בא בדברי שמעון ולכן נתרצה בשותפות ההוא אמנם בשותפות השני לא נתרצה מעולם ואם כן בשותפות השני שעשה אחר כך פשע שמעון בשותפות ההוא ואם יטעון שעש' אותו לטובת והנאת השותפות שיהיה ממה שהיו הנכסים ביד יאודה היה לו לתפוס אותו ואת אשתו ואחר שלא יעלה בידו לגבות מהם אז יודיענו לו ויראה מה לעשות עוד טען ראובן שהחפץ אשר קבלו בשותפות עם לוי היה לו לראות אם היה בא שום תועלת ולהראותו אם היה שויונו כל הסך הנ"ל שהם ס"ז אלף שהוא לא היה בקי בדבר החפץ והוא לא כן עשה אלא שמלבד העשרים אלף הוציא מתחת ידו עוד ז' אלף ועתה יש בחפץ מחלקו לבד כמעט עשרה אלפי' מהפסד ומוטב היה לו לתפוס את יאודה ואת אשתו ולגבות מהם ומה שטען כי אחרי הודיעו שעש' שותפות יאודה עם לוי בחפץ והיו קרן שלו כ"ז אלף עשו חשבון מקרוב ששם בחשבון הסך שהיה לו בחפץ ההוא ונתרצה ראובן ושתק וטען ראובן שלא היו דברים מעולם שלא נתרצה הוא מהשותפות הנ"ל אלא כדי לראות ולדעת היכן היו נכסי השותפות דרש ממנו לעשו' חשבון כדרך השותפים שעושי' בתוך השותפות עוד טען ראובן לשמעון שכשבאו לעשות חלוקה עדיין היה להם זמן מה לתשלום זמן השותפות ובא שמעון ואמר לראובן בוא ונחלוק נכסי השותפות והשיב לו ונתרצה שיקח ויקבל שמעון כל הנכסים שהכניס הוא והם בעין כאשר הכניסם השותפות ובכן יתרצה לחלוק ונתרצה שמעון לקבל כל אשר הכניס הוא בשותפו' הנמצא בעין והא ראיה שקבל דברים אחרים שנמצאו בעין הוא גם כן לחשבונו אלו הם טענו' שטען ראובן לשמעון ענה שמעון על דברי ראובן ראשונה על מה שטען ראובן שבשותפו' השני שעשה עם לוי לא נתרצה מעולם והשיב לו שנתרצה היטיב וישר ונכשר הדבר בעיניו שהוא כתב לו כתב מקושטנדינא איך עשה השותפות השני מהחפץ הנ"ל עם לוי לתועלת והנאת השותפות וגם כשבא שמעון באנדרינופלי אמר לו לראובן תדע שלקחתי החפץ מיד יאודה הצורף ונשתתפתי עם לוי ונתתי לו עוד ז' אלפים ובכללם ב' באלגיש שלקחת באלף ומאתים לבנים ונתתים לו בסך ג' אלף ות"ק לבני' שהרווחנו בהם ב' אלפים וש' לבנים וכשאמר לו אלו הדברים שתק ולא מיחה בדבר זו ומה שטען שהיה לו לשמעון לתפוס את יאודה ואשתו ולשים אותם בסוהר לא נראה לו בעיניו כי מה בצע לשים אותם בבית הסוהר שיעמדו שם שנים רבות ואחר כך יוציאו אותם מהסוהר מופלוש וכן נרא' בעיניו לתועלת השותפות שלא יאבד אותו מכל וכל ומה שטוען שהיה לו לראות אם היה שויונו עולה לסך ס"ז אלף ולהראותו לאחרים טען שמעון שזה יאודה הצורף הוא בקי במלאכ' אבנים טובות ויקרות ולכן סמכתי עליו כי איש בקי הוא כי היה דון שלמה ן' ייעיש ורבי שלמה יוסף אשכנזי וכה"ר משה ן' בנשת וכל סוחרי גלאטא יאודים וערלים כלם מראים לו אבני' טובות ויקרות ולכן סמכתי עליו ובודאי כשיאודה הצורף הנ"ל עשה שותפות עם לוי ודאי שראה הרוביניש הטובים אם רעים שלא היה לו לעשות השותפות כי אם אחרי החקירה והדרישה כי לא היה לו לאבד את ממונו כ"ש אחרי שנתרצה בשותפות כשהלך שמעון לאנדרינופלה למה לא אמר לו זאת הטענה רק דשתק ולא מיחה בודאי כי נתרצה עוד טען שמעון שבשותפות אשר עשה עם יאודה הנ"ל הרויח יאודה ב' אלף ונתן לשמעון חלקו אלף לבנים והביאם והכניסם בשותפות אשר לו עם ראובן ואחר שנשתתף שמעון עם לוי בחפץ לסלק את יהודה הנ"ל דרש יאודה הנ"ל שכר מלאכתו וטורחו ועמלו מעשיית החפץ ונטל מאמצע השותפות י' אלף לבנים שכן העריכו וגזרו אנשי' בקיאי' במלאכ' עשיית החפץ הנז' אשר בגלאטה ונתן לשמעון שנים אלף ות"ש לבנים והביאם גם כן בשותפות וגם הכניס בשותפות אשר לו עם ראובן מה שהרויח בב' בלאגי"ש שנתן ללוי בכלל הז' אלפים לבנים ואם אמת היה הדבר שלא נתרצה בשותפות אשר עשה עם לוי למה לא אמר לו קח לך אשר לך כי לא נתרציתי בשותפות הזה ואין לי חפץ בו אלא ודאי נתרצה ועתה הוא הולך בעקיפים עם שמעון בראותו עתה שאינו נמכר החפץ כי עת חירום הוא ונסעו עבדי המלך יר"ה למלחמה ולכן אינו נמכר נהפך לאיש אחר לומר שלא נתרצה בשותפות אך כן הוא דרך החפצים כשאינם נמכרים מעכבים אותם עד בא יומו ומזלו להמכר בשויונו עוד טוען שמעון שכשבאו לחשבון אשתק' ושמו כל נכסי השותפו' כסף וזהב וכל אש' הי' להם ושמו ג"כ החפ' הנ"ל באופן שעלה קרן שמעון מ' אלפים וקרן ראובן ל' אלפי' ואם הוא כדבריו אינו עולה קרן ראובן לסך הנ"ל ואם אמור יאמר ראובן ששתק ועשה זה לראות היכן היה ממונו אחר שראה וידע הדבר היכן הוא ממונו היה לו לומר לשמעון קח לך החפץ שאין חפצי בו עוד טען שמעון על מה שטען ראובן שהתנה עמו שכל מה שהכניס הוא בשותפות שיקבלנו כשבאו לידי חלוקה בתוך הזמן שהיה להם מהשותפות כמו שהכניסו כל א' מהם כך יקבל כל אחד מהם כל הנמצא בעין ונתרצה שמעון טען שהוא שקר שכשחלקו חלקו כל נכסיהם לחצין כסף וזהב ומרגליות כל א' מהם קבל ונטל מחצית הנכסים ונמצא שם אחיו של ראובן אחר כך אמר שמעון שהחפץ גם כן יהיה לחצאין וימתין עד בא דברו שכך דרך החפצים לעכבם עד ירצה האל לשלוח להם מחירם ובפרט עתה שהוא עת מלחמה ועוד טוען שמעון כשהלך לאנדרינופלי ואמר (לשמעון) [לו שמעון] תלך בקושטנדינ' כי אינו נמכר השורגוש ותעשה אינקאנטר אותו עם לוי השיב לו ראובן כעת אין אני יכול לילך לקושטאנדינא עד שתלד אשתי ומיד כשתלד אלך לשם לראות על זה השורגוש ועל זה יורינו מורינו ורבינו הדין עם מי אם די כל אלו אמתלאו' כדי שלא ליתן שבועה לשמעון או צריך לישבע על כל מה שיטעון ראובן ששמעו' דובר שקרים ושכרו יהיה כפול מן השמים.
 
גם כן בכלל השאלה כתב הטור /חו"מ/ בהלכות שותפין סימן קע"ו עוד אירע כשהיו שותפים שאחיו של שמעון היו לו מעות אמר לו שמעון השתדל עמנו ותקח מהריוח בכדי מעותיך וראובן ידע בזה כו' ושמעון אומר כיון שהיינו שותפים וכל אחד ואחד היה לו כח לעשות כל מה שהיה נראה לו תועלת השותפות כו' עד הדין עמו ויטול אחיו הריוח כפי חלקו במעות עכ"ל הראשון ויורינו רבינו אם חולק זה הלשון עם הרמב"ם וז"ל בפרק ה' מהלכות שותפים כתב הרמב"ם המשתתף עם חברו סתם לא ישנה ממנהג המדינה כו' ולא ישתתף עם אחרים כו' קצת מהמעיינים אומרים שהוא חולק עם הרא"ש וקצת אומרי' בדוחק שמה שכתב הרא"ש וכל אחד ואחד יש לו כח לעשות וכו' הוא כי כך התנו וזה נראה דוחק גדול וקצת אומרי' כי מה שאומר הטור הוא כי אחיו של שמעון שם מעות בשותפות ומה שאומר הרמב"ם כי לא ישתתף עם אחרים הוא בלתי שימת מעות וזה דוחק גם כן כי הרמב"ם אומר סתם ואם היה הן /כן/ הוה ליה לפרושי וקצת אומרים כי מה שכתב בשאלה הרא"ש וכל אחד ואחד היה לו כח לעשות הם דברי הטוען אחיו של שמעון ואינם דברי הרא"ש ועל זה יאיר תורתו הנפלאה והנשגבה בזה הלשון של הרא"ש והרמב"ם ושכרו כפול מן השמים:
 
תשובה מה שיש לחקור בזה הוא אם מה שהודה ראובן לשמעון בשותפות שעשה עם יאודה ולוי די בזה או בעינן קנין לפי שכתב הרמב"ם ז"ל פ"ה מהלכות שלוחין ושותפין וז"ל ולא ישתתף בה עם אחרים כו' עבר ועשה שלא מדעת חברו ואחר כך הודיעו ואמר לו עשיתי כך וכך והסכים למעשיו הרי זה פטור ואין כל הדברים האלו צריכין קנין אלא בדברים בלבד עכ"ל ובנדון דידן שמעון לא עשה שותפות עם יאודה מממון השותפות רק מממון שלו ואם כן איפשר לומר דע"כ לא קאמר הרב ז"ל דלא בעי קנין רק שיודיעהו בלבד בממון השותפות אבל הכא פנים חדשות באו לכאן ששם ממון שלו ובעינן קנין והעד שיש הפרש ביניה' כשלא הודיעו שכששם מממון השותפות והפסיד הוא לעצמו והשכר לאמצע אמנם כששם ממון חדש כתב הרב בפרק זה וז"ל אבל אם נשתתף עם אחר בממון עצמו אם פחתו פחת לעצמו ואם הרויח לעצמו ואם התנו ביניהם הכל לפי התנאי עכ"ל אלא שנלע"ד שאינו צריך קנין מזה הלשון בעצמו שכתב ואם התנו ביניהם הכל לפי התנאי דבשלמא בלא קנין אשמועינן אלא אי הוי בקנין מאי קא משמע לן פשיטא ועם כל זה קשיא לי דלעיל שכתב הרב עבר ועשה והודיעו דאין צריך קנין הוי מטעם מחילה דאינה צריכה קנין וכמו שכתב כסף משנה ז"ל ואם כן בענין שותפות חדש לא שייך טעם מחילה ועל מה שטען ראובן שפשע בשותפו' השני כפי מה שסיפר לי השואל פירוש הדברים הם שמה שנתן אחר כך ז' אלפים והסירו ליאודה מהשותפות רק שמעון ולוי נשארו הוא שלא רצה אבל מעיקרא בשותפות יאודה ובשותפות לוי רצה ואם כן יפה עשה ראובן ששם עוד ז' אלפים ונעשו כ"ז והסיר ליאודה מהשותפו' לפי שהיה החפץ בינישיטי ככתוב בשאלה ומה שטען ראובן שהיה לו לתפוס אותו ואת אשתו ואחר שלא יעלה בידו לגבות מהם אז יודיענו לו אינה טענה כי כל שותף יכול לעשות מה שנראה בעיניו תועלת חוץ מלהשתתף עם אחר וסחורה אחרת ואשראי וכדומה אבל שאר הדברים יעשה בכל אות נפשו ואין צריך בזה לשאול רשות מהשותף כל שעה כל שכן בנדון דידן שהשותף הב' ר"ל ראובן הוא בעיר אחרת ואם יודיע לו קודם ביני ביני יאבד החפץ ככתוב בשאלה. איברא דאיכא לספוקי ב' שותפין ששמו מנה בשותפות ואחר כך נתרצו שיהיה ביניהם עוד שותף ג' ואחר כך השותף הא' בלא דעת הב' שם עוד מנה משלו בשותפות עם הג' לחשבון כלם והפסיד אם יכול הא' לומ' אמת שנתרציתי בשותפות הג' אבל לא שתשים עוד מנה או נאמר אחר שנתרצת בשותף הג' אשים עוד ממון משלי לתועלת השותפות דזה אינו נקרא שינוי ממנהג דבשלמא אשראי אמרינן ספק אתר ספק לא אתר או שותף אחר או שיפקיד ביד אחר משום דאמרינן לדידך מהימנא לי בשבועה לאחרינא לא וכן לא יתעסק בסחורה אחרת אם נאמר פירוש הכסף משנה וגם כתבו בבית יוסף ח"מ סימן קע"ו שהוא כמו שלא יתעסק באומנות אחרת כדאמרינן בברייתא משום דבאותה שעה אינו עוסק בשותפות ואם כן איכא פסידא לשותפות אף על פי שאני אומ' פירוש אחר שהוא שאם היה השותפות בחטין ונתן לו המעות אדעתא דחטין לא ילבישם בשעורים וכמו שכתב הרמב"ם ז"ל בסמוך בדין השותף שלא ישנה מחטים לשעורים דלפירוש הכסף משנה למה כתב הרמב"ם בין סחורה אחרת בתוך הנך בבי דלא דמי להו שהוא ז"ל כתב לא ישנה ממנהג המדינה באותה סחורה ולא ילך למקום אחר ולא ישתתף בה עם אחרים הא תלתא בבי דפלחו משום חד טעמא ואחר כך כתב ולא יתעסק בסחורה אחרת ולא ימכור בהקפה ולא יפקיד ביד אחרים דהקפה ולא יפקיד הוא מטעמא דתלתא בבי ואם כן ולא יתעסק בסחורה אחרת היה לו להביאו בסוף או בתחלה ותו קשיא היאך כתב הרמב"ם בסמוך א' מן השותפין שעבר ומכר בהקפה או שנשא ונתן בסחורה אחרת כל פחת כו' ואם היה שם שכר השכר לאמצע כמו שהתנו ביניהם בשכר דבשלמא כפי פירושינו נתן לו מנה לחטים ולקח שעורים יתן לו השכר כמו שהתנו אבל לפירושו מאי כמו שהתנו שאם זה נתעסק במנה שלו למה יתן לו מהריוח ואפי' שנאמר קנס' ליה סוף סוף מאי כמו שהתנו ועוד קשה לדבריו ז"ל מאי לפיכך דקאמר הרמב"ם לפיכך הנותן מעות לחברו בתורת שותפות ליקח בהן חטים לסחורה וקנה שעורים והנה לדבריו עדין הרמב"ם לא הזכיר דין זה ומצאתי און לי שכתב סמ"ג עשין פ"ב וז"ל המשתתף עם חברו בסתם אל ישנה ממנהג המדינה באותה סחורה ולא ילך במקום אחר ולא ישתתף עם אחרים ולא יפקידנה ביד אחרים ולא יתנם במלאכה אחרת ולא ימכור בהקפה עכ"ל הרי שכתב לשון הרמב"ם כדרכו בכל הדינין ופירש בהדיא ולא יתנם במלאכה אחרת שרוצה לומר אותם המעות לא ילבישם בדבר אחר וכמו שפירשתי והאמת יורה דרכו והנה הרמב"ם ז"ל כתב בפרק ז' וז"ל המושיב את חברו בחנות למחצית שכר אם היה אומן לא יעסוק באומנותו לפי שאין עיניו על החנות בשעה שעוסק באומנותו עכ"ל הרי ששם כתב ממש לשון הברייתא ולא כתב סחורה ויש לחלק בין אומנות לסחורה דכשעוסק באומנותו מתבטל לגמרי מהעיסקא מה שאין כן בסחורה אחרת דאינו מתבטל כל כך.
 
וחזור לעניננו דגם בזה איכא פסידא שמשנה מדעת שותפו וידו על התחתונה אבל כשמוסיף מנה שלא מדעת חברו אינו נקרא משנה רק אדרבה מועיל לו יותר שנותן לו גם מזה המנה וכד מעיינינו /מעיינינן/ שפיר אשכחנא דגם בזה אם הפסיד הוא לעצמו ואם הרויח לאמצע ולא דבר הרמב"ם ז"ל בזאת החלוקה דגריעא טפי ממשנה דהתם הוא בענין השותפות שעושה שנוי ויש לחלק והוא חושב שיש תועלת בזה אבל זה שהוסיף מנה פנים חדשות באו לכאן ושותפות חדשה ויאמר לו עד מנה אני רוצה להשתתף ולא יותר שאולי יאבד הסחורה בשריפה וגניבה וכדומה ולא נאמר ג"כ שאם הפסיד הפסיד לעצמו ואם הרויח הרויח ג"כ לעצמו וכמו שכתב הרמב"ם בפ' זה כשנשתתף בשותף אחר דהתם לא כיון זה לתת מהריוח לשותפו הראשון ואם כן פה בנדון דידן יאמר ראובן זה שנתת עוד ז' אלפים איני חפץ אף על פי ששמעון נתנם מכיסו משום דבנדון דידן לא שם שמעון אלו הז' אלפים להרויח יותר רק להציל מפני הדליקה כל גוף החפץ והגע עצמך שיאבדו כל הז' אלפים מה יעשה אדעתא דהכי נתנם כדי שלא לאבד כל החפץ ובזה אין צריך ודאי ליטול רשות משותפו כל שכן שאינו בעיר.
 
ובר מן דין אני אומר דמה שטוען ראובן אין ממש בדבריו דהגע עצמך כי שמעון פשע באלו הז' אלפים שנתן ועתה יש הפסד בחפץ ההפסד אינו מצד שנתן אלו הז' אלפים דהחפץ במקומו עומד ולא קנו באלו הז' אלפים דבר מחודש או הוסיפו בחפץ איזה דבר אלא ההפסד מעיקרא היה ואם לא היה נותן שמעון אלו הז' אלפים לבנים רק לוי הנה היה החפץ קנוי בס"ז אלפים כ' נתן שמעון ומ"ז לוי ואחר שהודה ראובן וסבר וקביל שותפות לוי ויאודה אם כן חייב לשלם ראובן בהפסד החפץ כל מה שנפחת בס"ז אלפים כל הנוגע לחלקו והשתא נמי שלם ישלם א"כ נתינת שמעון הז' אלפים מה יוסיף ומה יתן.
 
ומה שטען ראובן שהחפץ אשר קבל בשותפות עם לוי היה לו לראות אם היה בו שום תועלת וכו' שהוא לא היה בקי בדבר וכו' בזה נלע"ד דהדין עם ראובן ואם כן לעת כזאת יראו הסוחרים החפץ וישומו אותו כמה היה שוה בזמן שנעשה השותפות מהס"ז אלפים ואם היה שוה ס"ז אלפים מעלה מטה ועתה איננו שוה דזילי נכסי מאיזה סבה שתהיה הן שיש מלחמה ולא יש משא ומתן כימי קדם הן איזו סבה ישלם ראובן הפחת הנוגע לחלקו אמנם אם יגזרו שהיה אונאה בדבר יפסיד שמעון עם לוי ואין להאריך בזה:
 
ומה שטען ראובן שמה ששתק משותפות לא נתרצה בזה רק לדעת נכסי השותפות היכן הם בזה דעתי נוטה שאם שתק בפני עדים תו לא מהימן במגו דלא שתק או להד"מ דהוי [מגו] במקום עדים ואם אין עדים בדבר לכאורה נראה דנאמן במגו אבל כפי האמת אינו נאמן דאם היה תועלת היה לוקח חלקו והיה אומר שתקתי ועכשיו שיש הפסד אומר הא דשתקתי כדי לדעת החשבון וא"כ יהיה קרוב לשכר ורחוק להפסד ומה טענה היא שתקתי כדי לדעת המעות היכן היו אחר שאמר היכן היו יאמר איני חפץ בשותפות של לוי אלא בערמה עשה מעיקרא או ראה מעשה ההפסד ונזכר ששתק ולא הודה בפירוש ומתחרט ואומר כי מה ששתק הוא לדעת היכן מעות השותפות ועוד אני אומר דמגו כי האי גוונא לא אמרינן דהרא"ש ז"ל כתב בפרק כל הנשבעין גבי המפקיד שלא בעדים והודה הנפקד דחייב לישבע שבועת השומרים ולא פטרינן ליה במגו שלא הפקדת אצלי כלום משום דהוי מגו דהעזה דאין אדם מעיז פניו לכפור ולומר להד"מ וכן כתב הר"ן שם ואף על גב דהרמב"ם ז"ל בפרק שני מהלכות שכירות פירש שהטעם שאינו נאמן במגו דלא אמרינן מגו להפטר משבועה מכל מקום קאמר טעמא אחרינא אבל דין הרא"ש ז"ל מוכרח מצד עצמו וא"כ בנדון דידן לא נאמין לשמעון מגו דאי בעי אמר שלא אמר לו שמעון כלום או שאמר לו ומיחה משום דלא חציף להעיז כי האי וכשישבע על זה יודע ששמעון ידע שנשבע לשקר אמנם בטענה זו הם דברים שבלב ואינו יודע שמעון שנשבע לשקר בודאי ואם כן לאו כל כמיניה רק אחר ששתק שתיקה כהודאה דמיא.
 
ומה שטען ראובן שכשבאו לעשות חלוקה עדין היה להם זמן וכו' ונתרצה שמעון לקבל כל אשר הכניס הוא בשותפות הנמצא בעין וכו' בזה נלע"ד שאם יודה שמעון בזה וההפסד שיש לעת כזאת בחפץ נמשך מזמן החלוקה ואילך דזיילי נכסי ודאי שיפסיד שמעון לו לבדו דמזליה גרים ונסתחפה שדהו ואף על פי שנתן ריוח שמעון לראובן מצד הז' אלפים לבנים שנתן בחשבון זוג נזמים שקנאם באלף וק"ק ושם אותם בג' אלף ת"ק עם כל זה מה שלקח ראובן לקח לעצמו שבאותה שעה לא הוה פסידא אמנם אם הוברר הדבר למפרע שהיתה הפסידא קדומה ונעלם מהם אם כן יש אונאה בדבר ויפסיד ראובן גם כן חלקו אחר שימנו ריוח הנזמים ההפסד שיש יפסיד כל אחד כפי חלקו וכבר כתבתי שיראו החפץ הסוחרים כו' ואם יכפור שמעון על טענה זו אם ירצה שמעון ישביענו היסת ואם ירצה ישביענו שבועת השותפין ויגלגל עליו הדבר הזה וכן כתבו הפוסקים ז"ל בדין השבועה.
 
ומה שטען שמעון שראובן נתרצה בשותפות לוי וגם במה שנתן הז' אלפים בזה ישביענו שמעון היסת או יגלגל כדפי'.
 
ומה שטען שמעון שכל הסוחרים מראין לו נ"ל שאינה טענה שאולי עשו קנוניא ביניהם ומה שטען שבאנדרינופלא לא אמר לו כלום גם כן אינה טענה שחשב שעל הסתם הראה החפץ לבקיאים רק עתה יראו סוחרים את החפץ כדפרי'.
 
ומה שטען שמעון שנתן ריוח לראובן מהשותפות שעשה עם לוי אם יודה שלקח זה הריוח ודאי דלא מצי טעין שאינו חפץ בשותפות רק אם יש אונאה בדבר וכדפי'.
 
ומה שטען שמעון שכשבאו לחלוק שעלה קרן שמעון מ' אלף ומראובן ל' אלף ואם הוא כדבריו אינו עולה קרן ראובן לסך הנ"ל אם יודה ראובן ששמו החפץ הנה מה טוב ואם כן הוא שותף ואם לאו ישבע ראובן שמצד דבר אחר הרויחו ועלה הקרן לכל כך סך ומה שכתוב ששתק לדעת ממונו היכן הוא לא מצי טעין טענה זו דשתיקה כהודאה דמיא וכדפי'.
 
ומה שטען שמעון שאמר לו ראובן כשהיה באנדרינופלי שילך בקושטאנטינה על דבר השירג'וש וכו' אם יודה דזה לא נעשה שותף בודאי עם לוי ששותפות יאודה קבל עליה ועל דבר זה אמר לו שיעשה אינקאנטאר עם לוי ואחר כך ימכרוהו ויראה איך יפול דבר על דבר הכ' אלפים ששם בשותפות עם לוי או איפשר שחפץ גם כן בשותפות לוי כמו שהיו מעיקרא שמעון לוי ויאודה אבל בשותפות אשר עשה אחר כך ששם ז' אלפים לא רצה ועל כל זה ישבע ראובן:
 
ומה שטען שמעון אם די בכל האמתלאות כדי שלא ליתן שבועה לשמעון וכו' איני יודע מה אמתלאות יש פה אם נודה /יודה/ ראובן לשמעון מה שבועה צריך לישבע שמעון ואם יכפור ראובן ראובן צריך לישבע ולא שמעון אלא אם שמעון מוחזק בנכסי ראובן ונאמן במגו דאז צריך שמעון לישבע.
 
ומה שבא בשאלה אם הרא"ש ז"ל חולק עם הרמב"ם ז"ל נ"ל דאינם חולקים דהטור ח"מ סימן קע"ו הביא מה שכתב הרמב"ם ז"ל ואחר כך בסוף הסימן הביא שאלת הרא"ש ז"ל ולא דפליגא אהא דהרמב"ם ז"ל אלא שנ"ל ככתוב בסוף דברי השואל שמה שכתב הרא"ש ז"ל ושמעון אומר כיון שהיינו שותפין וכל אחד ואחד היה לו כח לעשות כל מה שהיה נראה לו תועלת השותפות והיה נראה לו תועלת בחבורת אחיו הם דברי מי ששאל מהרא"ש ז"ל ולאו כולי עלמא דינא גמירי שהוא חשב שיכול כל שותף לעשות שותפות עם אחר והרא"ש משיב לענין הדין שעכשיו שהרויחו שיטול אחיו חלק בריוח אבל אה"נ שאם היה הפסד ההפסד הוא לשמעון עם אחיו שבזה יודה גם כן הרמב"ם ז"ל שכן כתב בפרק הנז' וכן אם הלך ונשתתף עם אחר בממון השותפות אם הפסיד הפסיד לעצמו ואם הרויח השכר לאמצע שאף על פי שנפרש השכר לאמצע שיעשו הריוח שני חלקים הב' שותפים הראשונים ואחר כך יקח השותף הב' ויתן מחלקו לשותף הג' היינו בשלא שם השותף הג' ממון משלו אבל כששם ודאי שיקח כפי מעותיו דיקא דקתני בממון השותפות וכן אני אומר שאם טרח השותף הג' ונראה בעין שמצד טרחו הרויחו עוד שגם כן יודה הרמב"ם ז"ל שיעשו הריוח ג' חלקים שהוא כאלו שם ממון משלו והמבין יראה שהרא"ש ז"ל האריך בתשובתו שכתב הדין עצמו ויטול אחיו חלק בריוח כפי חלקו במעות ע"כ והיה די שיאמר הדין עמו עם שמעון שכן כתוב בשאלתו ותקח מהריוח כפי מעותיך ואם כן ודאי שכפי מעותיו יקח אלא רמז שאין הדין עמו רק עתה שהרויחו אבל מעיקרא שלא כדין עשה שלא נטל רשות מראובן.
 
הצעיר יוסף בכמהר"ר שמואל יפה נר"ו:
 
מתוך דברי השאלה נראה שראובן טוען על שמעון שעשה שלא כהוגן בשותפות לוי שאחר כך ושפשע בשימת הרוביניש ונראה שההסכמה היתה כדרך המקום שהדברים קימים אלא שהוא טוען עליו הטענות שטוען א' שלא עשה השותפות אלא מפני שא"ל שיאודה היה בטוח ושלא היה צריך לבא לעשות השותפות שעשה אחר כך עם לוי מפני היראה כו' אינה טענה ששמעון נ"ל שיאודה היה בטוח שהוא מוחזק לאדם כשר ולקח גם את אשתו ערבנית וכבר הראה לראובן מה הבטחון אשר בטח ואם לבסוף לא הספיק הבטחון ההוא מה יוכל לעשות ומה שטוען שהיה לו לתפוס את הערב וכו', הרי תשובתו בצדו שבין כך ובין כך היה איפשר שיפסד החפץ ולכך נתן עיניו אל שצף קצף וימהר לעשות אותו למען הציל את החפץ מידו וסוף דבר כל מה שעשה שמעון שנראה לו שהיה לתועלת השתוף עשוי והשתוף ש' עם לוי והמעות שהוסיף לתת ללוי הרי הם כאלו הוציא הוצאות על נכסי השתוף לתקנם ולהביאם לידי גיבוי וכל שכן אם אחר כך הסכים ראובן במעשיו בשתיקה או בדבור כמו שנתבאר בשאלה ומה שטען שפשע בשימת האבנים שהושמו בחפץ הרי תשובתו בצדו שסמך על בקיאות יאודה שהוא מוחזק לבקי והיה הדבר נוגע אליו גם כן וסמך עליו שייטיב לראות כאדם שרואה בשלו וחשש קנוניא לא היה בדבר ולעולם לא נמצא שום קנוניא כענין דלא שייך קנוניא וק"ל הכלל העולה שאפי' יטעון ראובן לא הסכמתי מעולם בשותפותך עם לוי ובנתינת הז' אלפים לבנים ואם שתקתי בשעת החשבון וגם שמנו בינינו הנכסים וקרן החאנ'גר לגלויי זוזי הוא דעבדי וכדאשכחן כה"ג במוכר לאשתו דאינו כלום דמצי אמר לגלויי זוזי הוא דעבד מ"מ הרי הבלש"יש של השותפות שנתנו ללוי בג' אלפי' לבנים לקח מהם חלקו כיון שא"ל שכבר נתנו ללוי בג' אלפים וסבר וקבל ובודאי שלא לקחם אלא מפני השותפות שרצה להשתתף בחפץ כמאן דיזיף לחבריה זוזי דרבית' ויהיב ליה גלימה דשויא ד' בשית דכד מפקי' מיניה מפקי' שיתא דא"ל סברת וקבילת וזה יורה אמיתות שאר הדברים שטען שמעון לראובן שהיו מרוצים בהסכמה אפי' כשיכחיש בהם ראובן לשמעון ואפי' לא רצה מה שהוסיף לתת שמעון בשתוף מכל מקום מה שעשה שמעון עשוי כיון שהיה לתועלת מעות השותפות הנתנים ביד יאודה שאין ראובן חלוק על נתינתם כמו שכתבתי למעלה ומה שבא בסוף דברי השואל אם די באמתלאות לפטור את שמעון משבועה כפי מה שכתבתי אין מקום לשבועה ואם טוען ראובן שלא הי' סכנה בחפץ שיאבד ושמטעה אותו בטעיותיו אין כאן אמתלאה כנגד זה ועל הטענה האחרת שבאה בכלל הטענות בענין חלוק הנכסים שטען ראובן שהסכימו לחלוק ושיטול כל א' לחשבונו מה שהכניס שנראה שבאו לדון על הטענה הזאת לעצמה לא לעשותה סניף לטענת החפץ על עקר טענה זו הבא להוציא עליו הראיה ואם ירצה שכנגדו ישבע הנלע"ד כתבתי מעפר דל.
 
אליהו ן' חיים זלה"ה:
שו"ת ראנ"ח סימן סה
 
ראיתי לכתוב כאן דברים אחדים בדרך כוללת בדת הנשים השוממות מחמת ייאוש בעלים האובדים ובאים להתירם על ידי עדיות הבאות לבית דין שיש בהן איזו ריעותא ממה שחששו בהן חכמים התחבטו בהן המורים בכל דור ודור למצוא דברי חפץ לתקן הדברים בכל האפשר להביאן לידי עדות מועלת כי כן צוינו מגדולי הראשונים לדרוש ולתור הרבה אחר התר אשה עגונה עד מקום שיד ההתר מגעת והנה לתקון הרבה ספקות נשים נגד עינינו פשפש קטן דפתחו ליה בדינא דעגונות הראשונים ומרחיב והולך כפתחו של אולם והוא בהיות העדות הבאה בפני ב"ד על הרוב עד מפי עד ולא עד ראית המיתה בעצמה כי ננעלו אז דרכי הדרישה והחקירה ואין לדיין אלא מה שעיניו רואות בדברי המעיד לפניו שהעדות ההיא תוסיף תת כחה יותר מהעדות הראשונה ושרש דבר זה יצא לנו מדברי גדול הראשונים הרמב"ם ז"ל דעד שאמר שמעתי שמת פלו' אפי' שמע מאשה ששמעה מעבד כשר לעדות אשה ומשיאין על פיו אבל אם אמר העד או האשה או העבד מת פלו' אני ראיתיו שואלין אותו היאך אתה יודע נראה מדבריו דשמיעה גדולה מראיה לענין זה וכל שמעיד מפי השמועה אין מדקדקין אחר עדותו כל כך ובשמעתי שמת סגי וכענין זה כתב מהרר"י ז"ל בס' ת"ה ובספר הפסקים כמו שנזכיר בע"ה ומתוך דברים אלה תורה יוצאה בכל מורי הוראה להקל בכל עד המעיד מפי עד אחר להסתפק בעדות סתמית והפריזו על המדה להספיק להם לא בלבד במקום דליכא תיוהא בעדות עצמה אלא אפילו במקום תיוהא כגון במקומות דבעינן שהעד יאמר קברתיו ואין העד המעיד בפנינו אומר שא"ל העד הראשון קברתיו לא נפסול העדות בכך אלא אמרינן דאף על גב דלא אמר לו קברתיו ידע ודאי שמת אותו פלו' כיון שאמר לו שמת ודוקא כשהעד בפנינו שואלין אותו ולא בלבד בקברתיו שאינו צריך כל כך כגון קברתיו שהצריך הרמב"ם בגוי מל"ת דצווחו עלה קמאי ז"ל ומהם דחו דבריו בשתי ידים ומהם העמידו דבריו לחצאין דוקא בעד הבלתי מכיר את היהודי שמת אלא אומר יהודי שהיה עמי בדרך מת ואף בזו לא הודו לו כל כך בקברתיו דכה"ג שאין להחמיר בו כל כך אם הקלנו בו כשאין העד עצמו בפנינו אלא המעיד מפיו אין חשש כל כך כיון דאעיקרא דדינא פירכא אלא אפי' בקברתיו הזקוק מפני חשש גדול שיש לחוש בעדות כמו במלחמה שצריך לומר קברתיו אליבא דכ"ע או במים שצריך לומר קברתיו לדעת הרי"ף והרמב"ם המדמים מים למלחמה דצורך קברתיו דכל כיוצא בזה חמיר טפי אף בזו השיגה יד סברא זו להתיר שכיון שהעד המעיד בפנינו אינו עד ראיה אלא שאומר שמעתי מפ' העדות בהכי סגי אף על פי שאם היה העד הראשון בפנינו היה צריך לומר קברתיו וממנה יש לדון גם כן בחסרו' אחר שבעדות כגון במקום שצריכין לומר סימנין שאף על פי שאם היה העד בפנינו היה צריך לומר שהכירו בסימנין כשאינו בפנינו הוא עצמו אלא אחר מעיד מפיו אין צורך לומר שהעד אמר לו שהכירו בסימנין וכן אתה אומר במעיד מפי גוי ששמע מהגוי שאף על פי שלא פי' לו העד הראשון אם היה מל"ת אם לאו אין מדקדקין לומר שמא לא הסיח לפי תומו וכבר כתב זה מהר"ם בפי' וכן מעיד מפי עד שא"ל שראה את פלו' הרוג אין מדקדקין לומר שמא אחר ג' ימים ראהו או אמר שראה את פלו' מת על שפת הים אין מדקדקין לומר שמא לא לשעתו ראהו וכבר יש בדברי הראשונים מקום דקדוק לכל הדינים האלה כמו שנבאר בע"ה אח' לא' ואיברא ודאי שכל שהעד הבא בפנינו אינו מעיד אלא ששמע מפי הראשון שפלו' מת סתם שאין לחוש כלל ולומר שמא המיתה שאמר לו שמת על ידי מלחמה או טביעה היתה או באיזה ענין שלא היתה העדות מספקת אם לא שהעיד על הקבורה אלא אמרי' כיון שאמר לו שמת ידע בודאי שמת ואין מדקדקין לומר והיאך ידע שמת וזה ודאי דבר מבואר בעצמו ומתלמד מדברי הרמב"ם ז"ל ג"כ בלתי ספק אבל מכל מקום עדיין אין זה ענין לעד שמעיד לפנינו ששמע מפי עד שא"ל שפלו' מת במלחמה או בים ולא אמר לו שקברו שנאמר שאין מדקדקין יותר אלא שכיון שמעיד שאמר שפלו' מת אמרינן דידע הוא ודאי שמת ושהיה הוא שקברו ושהכירו בסימנין שאין בדברי הרמב"ם רמז לזה כלל ואין להם ענין לזה כלל שאם אמרנו במת סתם שהחקירה בעד הרואה היאך ראית כו' אינו מדאגה מדבר מצד תיוהא וחסרון שבעדות אלא מחמת צורך דרישה וחקירה היטב ומן הסתם אין לבדוק לנו שיש שם תיוהא לא נאמר במקום שהעדות חסרה במילתא ואילו העיד בפנינו שנטבע בים סתם או מת במלחמה ולא הספיקו לשאול אם קברו אם לאו עד שהלך לו שאין מתירין דחיישינן דילמא אמר בדדמי שאין לומר ודאי שכל מה שאמרו הפוסקים שצריך לומר קברתיו אינו אלא דלכתחילה צריך לחקור ממנו אבל אם לא חקרו אותו והלך לו לית לן בה או שלא אמרו שצ"ל לומר קברתיו אלא לאפוקי כשאומר לא קברתיו אבל כשאינו מפרש דבריו אם קברו אם לא קברו מן הסתם אומרים אפשר שקברו שאין מי שאמר כן מעולם אלא כל שלא אמר קברתיו ולא פי' אם קברו אם לאו אין סומכין על אותו עדות כלל ולא באו להקל אלא בעד מפי עד אף על פי שלפי זה נמצא כל פסול עדות פסול החוזר להכשרו שהבית דין שקבלו עדות ולא חקרו כראוי יבאו ויגידו העדות בפני בית דין ויהיה דינם עד מפי עד ותספיק העדות ואם באנו לומר שיש חלוק בין עד המעיד לעד מפי עד שהעד הרואה המעיד בפנינו אם איתא שקברו או שהזיזו היה מזכירו בעדותו וכל שלא הזכירו נראה שלא היה שם אותו ענין אבל עד המעיד על פי השמועה אינו חושש לומר כל מה ששמע ואפי' לא אמר לנו אם אמר לו קברתיו אם לאו אפשר שאמר לו ולא חש הוא להזכיר זה אם כן אמור מעתה דכשהעד השני מבאר דבריו שלא אמר לו הראשון קבורה שאין אותה עדות מועלת ונראין הדברים ודאי שכל שהעד בא ומעיד בפנינו אמר לי איש פלו' שפלו' מת בטביעה או במלחמה ולא אמר לי שקברו אין סומכין על אותו עדות להתיר את האשה כיון שיש בעדות ריעותא ואלו היינו שומעים העדות מפי הרואה לא היינו מתירין על פי עדות סתם בלא קברתיו לא עדיף עד שני זה מגברא דאתי מחמתיה ואם עד שני עדיף מעד הרואה בענין חקירת היאך ראית בעלמא שחוקרין בעד הרואה לשופרא דמילתא כיון שהוא בפנינו שאין חוקרין ממנו כיון שלא ראה הוא לא נלמוד בדבר הצריך לומר העדות שבזולתו אין העדות עדות ואפילו מן הסתם שלא ידענו אם קברו אם לאו כדכתי' לעיל שע"י עד שני אין צריך ואין לנו לומר כיון שאי אפשר לו לעד ב' להעיד אם קברו הראשון אם לאו אזלינן לקולא דודאי ברור היה לרואה שמת ושהיה הוא ולאו בדדמי אמר כגון שקברו או ראהו בסימנין דאי משום דלא אפשר מקילינן אפי' בדבר שיש בו ריעותא אם כן במעיד גם כן ראיתי את פלו' הרוג ולא ידעתי אם הוא תוך ג' להריגתו אם לאו לא היה מקום לספק שהסתפקו התוספות להחמיר ולדעת המכריעים שהכריעו להחמיר וכן הרואה על שפת הים ואינו ידוע אם אשתהי שהכל מודים שהולכין להחמיר לא היה ראוי להמחמי' שיחמירו כיון דלא אפשר למיקם עלה דמילתא ואף על פי שיש חלוק בין זו לזו שהרואה הרוג ואינו יודע אם הוא תוך ג' או מת על שפת הים ואינו יודע אם הוא לשעתו הוא עצמו אינו יכול להעיד דחושש שאינו מכירו אבל עד המעיד מפי עד אנו באים לחוש שמא אמר בדדמי ויש לומר גם כן שהתברר לו וכמעט הוי כמו ספק ספקא אם התברר לו ואם לאו לא טעה ולא אמר בדדמי מכל מקום כשלא באנו להקל מטעם זה כיון שיש ריעותא בעדות כענין שכתבנו לעיל אלא מטעם דלא אפשר אם כן מטעם זה נקל גם כן בהני שאמרנו סוף דבר שאין מקום ראיה להקל בעד המעיד ששמע מעד שאמר לו ראיתי את פלו' שמת בטביעה להיותו עד מפי עד וגם [אין] לומר שבעד הרואה גם כן שהצריכו לומר קברתיו שלא הצריכו כן אלא לאפוקי כשיאמר בפי' שלא קברו או שלכתחילה שואלין ממנו אבל אם אירע שלא שאלו ממנו והלך לו אין חוששין: איברא כי לכאורה יחשוב הרואה כי נראו ראשי חלוק עד מפי עד מעד עצמו להקל בעד מפי עד קולא מיותרת בדברי מהרר"י בספר הפסקים בסימן ר"כ כתב שם וז"ל ואשר באת לדקדק מדלא נקט רבותא דאפילו הן עצמן בלא עד מפיהם אין מעידין שמע מינה דס"ל דדוקא עד מפיהם לא מהימני אבל אינהו גופיהו מהימני לעולם נראה דלאו דיוקא הוא כו' וכתב אחר כך ותו נראה דלא רבותא ודאית היא למנקט שהן עצמן מעידין דאשכחן אדרבה קולא טפי במעיד מפי אחרים מבמעיד הוא עצמו כמו שכתב הרמב"ם בתר הכי דמעיד מפי עבד או מפי אשה סגי במה שיאמר ששמע מהם שמת ואין צריך יותר וכשמעיד אני בעצמי ראיתיו מת שואלין אותו היאך ראית וא"ת דהתם [אי] אפשר למעיד מפי אחרים לשואלו היאך היה שהרי הוא לא עשה המעשה מכל מקום הואיל ואשכחן חומר במעיד מפי עצמו דליתא במעיד מפי אחרים ולא אמרינן כיון דבמעיד מפי אחרים סגי בלא דרישה ושאלה כ"ש דליהוי כמעיד מפי עצמו דלא נצריך דרישה ושאלה מדלא אמרי' הכי א"כ ליכא לאקשויי דישמיענו רבותא כדלעיל דלאו רבותא ודאית היא וק"ל ולכאורה יראה הרואה בהבנת ד' הרב ז"ל שדוחה דברי מי שירצה לומר דהא דמקילין דעד מפי עד שלא להצריך שאלה משום דהתם אי אפשר דלאו היינו טעמא דמכל מקום כיון דבעד מפי עד סגי לא היה לנו להצריך שאלה במעיד בעצמו גם כן אלא נראה דמשום קולא דעד מפי עד הוא ולא זו הדרך כלל דמה טענה היא כלל לומר לא היה לנו להצריך שאלה דאין דנין אפשר מאי אפשר ובודאי טעמא דמילתא הוא משום דאי אפשר והרב עצמו שם בסימן רכ"ג כותב כן בפשיטות בענין מה שנשאל על ענין גוי מל"ת מפי גוי אחר הביא לשון הרמב"ם ז"ל דלעיל שכתב דבעד המעיד שמעתי שמת כו' אבל האומר ראיתי שואלין כו' וכתב הרי מוכח מדבריו דהיכא דאמר על פי השמועה והואיל (ואפשר) [ואי אפשר] לבודקו ולדורשו מספק לן עדותו בסתם ולא דייקינן העד הראשון אלא כיון דאמר שמעתי שמת די בזה אלא ודאי לא רצה הרב לומר דעד מפי עד יותר קל מעד עצמו כאשר יראה הרואה שלא אמר בלשון זה כלל אלא כיון דאשכחן קולא ליכא לאקשויי רבותא והכונה לומר דכיון דאשכחן קולא בעד מפי עד מן הטעם דשייך להקל בקולא ההיא ליכא לאקשויי ישמיענו רבותא וכו' דאף על גב דלאו משום קולא דעד מפי עד הוא אלא משום דאי אפשר מכל מקום הואיל דסוף סוף אשכחן ביה קולא ולא אמרי' האי קולא בעד עצמו משום דהתם אפשר והכא לא אפשר אף על גב דדבר בטעמו הוא מכל מקום כיון דבהא איכא קולא ובהא ליכא לא שייך לאקשויי לישמועינן רבותא דלאו רבותא ודאית הוא כיון דסוף סוף יש דבר שמקלים בו יותר אף על גב שהוא בטעמו והרי זה אמרינן בעלמא מה לאשה שכן אינה במילה אף על גב דלא שייכא בה ודברי הרב ולשונו מוכיחים כן בפירוש שלא אמר כן אלא כלפי קושית המקשה ישמיענו רבותא דכיון דאשכחן וכו' לאו רבותא ודאית היא לאקשויי ישמיענו רבותא וסיים עלה ג"כ וק"ל וזה מבואר למתכוין בדבר ואין בו ספק לכל מבין: הכלל העולה בעד מפי עד קולא מצד עצמו בלתי טעם ואמתלאה כלל אלא בדבר שאי אפשר לבדוק ממנו תולין בו להקל כל שראוי לתלות בו להקל וכן הדין במעיד עצמו וצריך לדקדק במה תולין להקל אם בדבר שאין החקירה בעד עצמו אלא כדי לדעת אם יש שום ריעותא כמו היאך ראית דהרמב"ם ובעד המעיד שמעתי שמת אין לבדות מדעתנו שהעד הראשון היה תיוהא בראייתו או אם נאמר כן אפילו בדבר שאין צריך לבדות מדעתנו אלא יש חשש בסתמו והנה נמצא למהר"י בת"ה בענין גוי מל"ת ששמע מגוי שפ' מת ולא נתבאר לנו אם הגוי הראשון היה מסיח לפי תומו אם לא כתב שם בסי' רל"ט וז"ל וא"ת התינח אם היה עובדא דידן בכי האי גוונא שהגוי האחרון היה מספר שהגוי הראשון הגיד השמועה בדרך מסיח לפי תומו כמו שהיו שניהם הולכים בדרך סמוך לאותו יער והתחיל מעצמו לומר לו זאת השמועה כה"ג הוי מסיח לפי תומו מפי מל"ת אבל אחר שהגוי האחרון לא פירש דבריו היאך שמע אותה השמועה מחבירו ניחוש דלמא הגוי הא' לא ספר במל"ת אלא מחמת איזו אמתלאה מפני רשע או בדרך התפארות או כי האי גוונא ואנן לא סמכינן אדיבורא דגוי אלא במל"ת וי"ל דלא חיישינן להכי דתלמודא לא מפיק ממסיח לפי תומו אלא במתכוין להעיד או להתיר ואם כן לא דייקי אשאר אמתלאות ואפילו לפי דמייתי במרדכי התם דרשב"ל אית ליה דלא חשיב מסיח לפי תומו כל ששואלין אותו והוא משיב וכו' ואם כן נדון דידן דלמא על ידי שאלה ספר הגוי הראשון מכל מקום נראה דהיינו כששואלין אותו כו' ותו נראה דכיון דהגוי האחרון לא באר דבריו אם הגוי הראשון ספר דבריו מעצמו או על ידי שאלה לא תלינן להחמיר ולומר דע"י שאלה ספר והכי איתא בתשובות מהר"ם דאפי' אומר הגוי אני הרגתיו מהני במל"ת ולא אמרינן דלמירמא אימתא קא עביד אלא אם כן מוכח מדבריו ומסיק שם דהוא הדין לשאר אמתלאו' כגון להתפארות או למצוא חן לא חיישינן דלא תלינן להחמיר בכל הני אלא אם כן מוכח ואם כן הוא הדין נמי לענין שאלה דידן עד כאן דברי הרב ז"ל ובודאי ללמוד מדבריו חלוק בעד מפי עד מהמעיד עצמו שלא באר דבריו שבעד מפי עד תולין להקל ובמעיד עצמו תולין להחמי' אינה תורה כלל ואין בדברי הרב שום הוכחה בזה אבל אדרבה מתוך דבריו וראיות שמביא על דבריו מוכיחין בהפך אבל לענין מה שתולין להקל או להחמיר שאמרנו צריכין אנו לעמוד על הבנת דבריו שפיר ואחר כך תתבאר חקירתינו ותחלה נבאר כל דברי הרב ואפי' בדברים שנראה לכאורה דלא נפקא מיניהו לענין חקירתינו ואחר כך נבאר ענינינו כתב הרב וא"ת התינח אי הוי עובדא דידן בכה"ג שהגוי האחרון היה מספר שהיה הגוי הראשון מל"ת כגון שהיו שניה' הולכין בדרך סמוך לאותו כפר והתחיל הגוי מעצמו כה"ג הוי מסיח לפי תומו מפי מל"ת אבל אחרי שהגוי האחרון לא פי' דבריו ניחוש דילמא הגוי [לא] התחיל (ספר) [לספר] מל"ת אלא מחמת איזו אמתלאה מפני רשע או בדרך התפארות וי"ל דלא חיישינן להכי דתלמוד' לא מפיק ממל"ת אלא במתכוין להעיד או להתיר א"כ לא דייקינן אשאר אמתלאות לכאורה נראה מדברים אלה כפי פשטן שרואה הרב לומר דלא חיישינן להכי דאפי' אמר בדרך התפארות שפיר דמי דלא נפיק מתורת מסיח לפי תומו אלא כשמתכוין להעיד או להתי' אבל מתכוין להתפארו' או לרשע וכיוצא בזה לא נפיק מתורת מסיח לפי תומו אבל חשיב שפיר מסיח לפי תומו וזה ודאי אינו שמשנ' שלמה שנינו שמע מקומנטריסין של גוים אין משיאין את אשתו דעבידי לאחוקי /לאחזוקי/ שקריהו ותלמוד ערוך הוא ההוא דאמ' [קטול] אספסתא [ושדי] (מידי) [כו'] ואי לא קטילנא לך כדקטליה לפ' דלמירמא אימתא קאמר הכי אלא ודאי כוונת הרב לומר דמסתמא לא חיישינן להכי שבשביל התפארות אמ' הדברים ובא להשיב אעיקרא דדינא דס"ד דהאי עדות דההוא גוי חסר במלתיה שלא ספר הגוי שהיו עוברים סמוך לאותו כפר כו' אלא שאמר לו שמת וכה"ג ס"ד דלא חשיב מל"ת דאיכא למיחש שמא מכוין לרשע או להתפארות ולא הוי מל"ת אלא אם היתה הוכחה בדבריו כגון שהיו עוברים סמוך לאותו כפר כו' ואמר דלא היא דתלמודא לא מפיק ממל"ת אלא מתכוין להעיד או להתיר וכל שדבריו מוכיחין שאינו מתכוין לא להעיד ולא להתיר לא בעינן הוכחה דאינו מתכוין לרשע או להתפארות ולא דייקינן אשאר אמתלאות כלל אחר כך הוקשה לו לרב ז"ל דנהי דמן הסתם נקטינן הדברים כפי פשטן ואין אנו מפרשין שכיון בהם לרשע או להתפארות מכל מקום אפשר שעל ידי שאלה באו דלהאי חששא אין אנו צריכין לפרש הדברים ולהוסיף בהם כונה אבל נקטינן הדברי' כפי פשוטן וע"ז השיב וכו' ותו נראה דכיון דהגוי האחרון לא באר בדבריו שהיה על ידי שאלה לא תלינן להחמיר ולומר שהיה ע"י שאלה ותשובה זו מעין התשובה עצמה שהשיב לחשש כונת הגוי בדבריו שהיה מחמת רשע או מחמת התפארו' דכי היכי דלא תלינן כונה בדברי הגוי ה"נ לא אמרינן שאלה היתה שם ואפשר שיש בזה צד להקל יותר דאנו אין לנו אלא מה שאמר הגוי ואם באנו להוסיף ששאלה היתה שם הוא תוספת דבר אחר שאין לו זכר בדברי הגוי ואין לנו לחוש על זה והביא הרב ז"ל ראיה לדבריו מתשובת מהר"ם שכותב דאפילו אומר הגוי אני הרגתיו לא חיישינן שאומר למירמא אימתא וה"ה נמי וכו' ואיפשר שראית הרב ז"ל הוא לענין חשש השאלה והיא דוגמא בעלמא דכי היכי דהתם לא תלינן להחמיר ה"נ בהא לא תלינן להחמיר או איפשר דהשתא בתר דסיים למלתא הביא ראיה מתשובת מהר"ם אעיקרא דדינא דכתב דלא דייקינן אשאר אמתלאות ולענין חשש דע"י שאלה אין זקוק להביא ראיה דמסברא י"ל דכיון שהגוי לא ביאר אין לומר דעל ידי שאלה וכו' שאף על פי שכשהוקשה לו לרב מעיקרא מחשש השאלה היה נראה לכאורה לו דנהי דלא חיישינן לפרש כונה בדברים דלא כפשטן מכל מקום נאמר שהיתה שם שאלה דהשתא לא תלינן כונה בסתם הדברים מכל מקום בתשובה ס"ל לרב ז"ל דודאי ביותר יש לנו למימר דבהא לא חיישינן כיון שהגוי לא ביאר בדבריו ואנו באין להחמיר ולומר ששאלה היתה שם באופן ששעור דברי הרב במסתמא אין לנו להוציא הדברים מפשטן וחשש שאלה שאינו הוצאת הדברים מפשטן אין לנו לחוש לה דשאלת גוי לא חשיבא שאלה ותו וכו' ואין מקום לומר לחוש אלא לכונת דברי הגוי ולא דייקינן אשאר אמתלאות כדכתב לעיל והכי איתא בירושלמי כתב מהר"ם דלא דייקינן אשאר אמתלאות ומה שסיים הרב וה"ה לענין שאלה דידן לא חשש שאלה שעל ידי שאלה ספר הגוי שחשש הרב קאמר אלא לענין שאלת הדין שנשאל מהרב קאמר כאלו אמר לענין עובדא וכמו שהרב רגיל לומר בדבריו תתבאר שאלתנו ולשון דידן שכתב הרב ז"ל יש לו הוכחה לזה שהוא כמו עובדא דידן ואם לא כן לא היה לו לומ' אלא וה"ה לענין שאלה ואם נאמר דתשובת ותו נראה דכיון שהגוי לא באר דבריו וכו' היא מעין התשובה עצמה שהשיב לחשש התפארו' דלא דיקינן אשאר אמתלאות א"ש טפי שעקר תשובת הרב דאין לנו אלא מה שאזנינו שומעות ולא היה זקוק הרב לחלק ענין חשש השאלה אלא מפני שיש עליה תשובה אחרת דשאלת הגוי לא חשיבא שאלה דלא ברירא דע"י שאלה מפקא ממל"ת ולא מהניא כמו מכוין להתפארות דפשיט טפי דלא הוי עדות ולא מהני כיון דיש לו כוונה בדבריו וכתב ותו נראה וכו' ומשגמר תשובה זו חזר לענין ראשון דלא דייקינן אשאר דברים ועל זה הביא ראיה מתשובת מהר"ם אעיקרא דמילתא ע"כ נ"ל לדקדק בדברי הרב ז"ל ולכל הפירושים למדנו מדבריו תלייה להקל בשני דברים הא' בענין כונת דברי העד אם כיון בהם לאיזו כונה והאחר בענין אם היתה שם שאלה אף על פי ששתיהן עולות בקנה אחד אם נחשיב דברי הגוי מל"ת אם לאו וכענין זה הוא מה שכת' בספר הפסקים סי' רכ"ג שנשאל על גוי מפי גוי ונשא ונתן שם להכשי' אותו והביא ראיה מההיא דכהנת ופונדקית כענין שכתב כאן ואחר כך הביא דברי הרמב"ם ז"ל וכתב והרמב"ם כתב וז"ל בעד שאמר שמעתי שמת פלו' אפי' שמע מאשה ששמעה מפי עבד כשר לעדות אשה אבל אם אמר כו' ולכאורה היה נ' מתחלת הדברים שמה שהביא מדברי הרמב"ם הוא מה שכת' שאפי' אשה ששמעה מפי עבד כשר לעדות אשה וממנו נלמוד לגוי מפי גוי שבא לדון עליו אבל ממה שהאריך להביא מה שכתב הרמב"ם אבל אם אמר העד או האשה או העבד מת פלו' אני ראיתיו שמת שואלין לו היאך ראית כו' וכתב על זה והכי מוכח מדבריו דהיכא דאמ' על פי השמועה והואיל ואי איפשר לבודקו ולדורשו מספיק לנו עדותו דסתם לא דייקינן העד הא' אלא כיון דקאמר שמעתי שמת פלו' די בזה והוא הדין בעדות גוי מל"ת דמאי שנא ומתוך דברים אלה נראה שאחר שכתב הרב מה שכתב להכשיר גוי מפי גוי ושלא לפוסלו מצד גריעות העד מצד עצמו חשש גם כן שלא נפסול אותו מטעם גרעון העדות שהגוי מעיד מפי גוי סתם ואנחנו לא נדע אופן העדות שהעיד ויש לחוש בו לכמה דברים ועל זה הוכיח מדברי הרמב"ם דלא דייקינן כל היכא שאי אפשר לבודקו וכל זה מסכים למה שכתב בספר ת"ה. ועדיין כל זה איננו שוה לענין הספקות שלנו בעדות שהזקיקו בה קברתיו או שהזקיקו בה סימנין מפני שחוששין על ראייתו שלא מת או שלא היה הוא שנסמוך על עדות האומר אמר לי פלוני שראה את פלו' שטבע ומת ולא הזכיר קבורה וסי' לומר דמסתמא ידע בברור שמת ושהיה פלו' ולא אחר אף על פי שלא הזכיר בפי' לא קבורה ולא סימנין ואיברא שלולי דברי הרב ז"ל אלה בספר הפסקים לא היינו לומדים מדינו של הרב ז"ל שהקל בגוי מפי גוי להחשיבו מל"ת סתם דהוי תחלת עדות במה שתלוי בהכשר העד לספקות אחרות שבגופה של עדות וכמו שמחלק התלמוד בעלמא דבתחלת העדות אקילו בה ולא בסופה ואף על פי שהרב לא פי' זה בדבריו מכל מקום כיון שהדינים דמיירי בהו אינם אלא כגון זה הבו דלא לוסיף עלה אבל ממה שתלה ראיתו בדברי הרמב"ם שאין שואלין היאך ראית נראה דהוא הדין לשאר ספקות אלא שעדיין יש לומר שכל מה שמצאנו שתולה הרב להקל בשאלה או בשאר אמתלאות היינו משום דסתמן של דברים מספקין להתיר ויש בהם כדי להתיר אלא שאנו באים לחוש שמא היה שם דבר מקלקל העדו' ואין מקום לחשש שאנו באים לחוש אלא על תוספ' דבר שאנו באים לבדות מלבנו ולהוסיף בענין וכל כה"ג לא חיישינן ויש לחלק בין דברי הרב לספקות שלנו בשתי דרכים אחת ארוכה ואחת קצרה אחת ארוכה שלא אמרה הרב אלא כגון גוי המ"לת מפי גוי אחר דלא דייקי' ביה להחמיר מפני חשש שאלה או אמתלאה אבל בכל שאר ספקות לא אמר ואחת קצרה שאפי' אמרה בשאר ספקות גם כן לא יאמר במקום עדות דאית בה ריעותא בגופה ומצדה ואני אפרש כל אחד מהחלוקים והדינים כפי כל אח' מהחלוקים תחלה יש לומר דעד כאן לא קאמר הרב אלא במל"ת דכל כיוצא בזה דוקא שאין לנו להסתפק אלא על ידי תוספת דבר שאנו דאין /דנין/ מדעתנו וזה שמחלוקת ישנה היא בין הגדולים במל"ת אי באומר מת סתם סגי להחשיבו מל"ת ולא נפיק מתורת מל"ת אלא כשיש שם הוכחה דמתכוין להעיד או להתיר או דאומר מת סתם נמי חשיב מתכוין להעיד ולא נפיק מתורת מתכוין להעיד אלא כשאמר הגוי בדבריו הקדמת דברים דמוכחי דלאו מתכוין להעיד הוא דהר"ן ז"ל סבר דלא הוי מל"ת אלא כשיש בדברי הגוי קשר והקדמת דברים המוכחים דלשיחה בעלמא קא מכוין כמו שבאר בתשובה סימן ג' והריב"ש ז"ל סבר דאפי' באומר מת סתם בלתי קשר והקדמת דברים חשיב מל"ת והרב ז"ל כפי הנראה מדקדוק דבריו גם בתשובה ההיא ס"ל כסברת האומרים דבאומר מת סתם סגי ומעתה כל שגוי אומר בפנינו שחבירו אמר לו מת פלו' הרי אותה עדות מספקת בעצמה ואין שום פקפוק בה ואלו אמר כך בפנינו הגוי הוה סגי שפיר ואין מקום לסתור העדות אלא על ידי שנאמר שהיו שם דברים אחרים או כונות מגרעות כח העדות ואין לומר כן בלא ראיה ומנין הלכך ס"ל לרב ז"ל דכיון שסתמן של דברים מספיקים בעצמם סמכינן אסתמן של דברים ואין גורעין ומוסיפי' בהם לסתור העדות ובהכי ניחא טפי מה שנראה לכאורה מתוך דברי הר"ן ז"ל בתשובות סימן ג' דלית ליה האי סברא דת"ה דגוי מל"ת מפי גוי מהני אף אם אינו מפרש שהגוי הראשון היה מל"ת שכתב וגוי ששמע מפי גוי הדברים נראין דכל שהוא אומר מל"ת ששמע מפי גוי אחר מל"ת שפלו' מת הרי הוא כאשה ששמעה מפי עבד ומדקדוק דברי הרב נראה ודאי דבעי' שהגוי המל"ת יתבאר בדבריו שהא' המגיד לו היה במל"ת שאין לומר כלל שמל"ת שכותב הרב ז"ל לגבי גוי ראשון לאו דוקא ואומר סתם נמי קרי ליה מל"ת ולא הוצרך לומר מל"ת אלא לאפוקי אם התבאר בדבריו שהראשון לא היה מל"ת אלא מתכוין להתיר או מתכוין להעיד או לשום אמתלאה דהא ודאי פשיטא דלא מהני ולא היה הדבר צריך לאומרו איברא שהיה איפשר לומר שלא הצריך הר"ן ז"ל תנאי זה אלא לכתחלה שצריך לבודקו על כך שכל שאיפשר לבודקו בדקינן ליה ודאי ולא אמר תרומת הדשן דמסתמא תלינן להקל אלא כל שאי אפשר לבודקו כדכתב הרמב"ם ז"ל בעד המעיד שמעתי שמת פלו' שאף על פי שאינו יודע היאך מת מתירין את אשתו ואין אומרין היאך מת כמו ששואלין מהעד המעיד ראיתי שמת פלו' היאך ידעת שמת משום דהעד המעיד שמעתי שמת אי אפשר שידע כדכתב הרב בעל תרומת הדשן בספר הפסקים ולפי זה בעד המעיד מפי גוי שואלין אותו ודאי אם היה הגוי ההוא מל"ת אם לאו שזה ודאי יודע המעיד ההוא והוה ליה כמו ששואלין לעד הרואה היאך ראית ולענין זה הוא שאומר הר"ן ז"ל מסיח לפי תומו ששמע מפי גוי מסיח לפי תומו ואף הרב בעל ת"ה מודה בה ולא אמר הרב בההוא עובדא דידיה אלא משום שלא היה דן על שעת הסחת הגוי שלא היה הגוי בפנינו אלא היהודים המעידים ששמעו מפי הגוי וכיון שלא היה איפשר לבדוק הגוי האחרון אם היה הראשון מסיח לפי תומו סומכין לומר שהיה מסיח לפי תומו אלא שהרב ז"ל בבית יוסף לא חלק בכך והביא דברי הר"ן ות"ה חולקין בדין זה וכן נראין פשטן של דברים והשתא ודאי לא ניחא כל כך לאפושי פלוגתא לחדש מחלוקת חדשה בין הר"ן ות"ה שהם חולקים הדין זה מן הסברא ולא איתפרש במאי קמיפלגי אלא ודאי שכל אחד אהניא ליה שיטתיה והר"ן ז"ל משום דאית ליה במל"ת דלא סגי כשאומר מת לבד אלא צריך להוסיף דברים אחרים כמבואר בתשובתו ס"ל דמסיח לפי תומו שאומר שגוי אחד אמר לו שפלו' מת כיון דבלשון פ' מת בלחוד לא סגי ואין להתיר אלא כשנאמר שכונת דברי הגוי היה לומר שחבירו הגיד לו מיתת פ' ואמר' לו בלשון המועיל ובהקדמת וקשר דברים אחרים אין לנו להקל מן הסתם אבל הרב בעל ת"ה סבור דכשאומר פלו' מת בלבד סגי ואין צריך קשר דברים אחרים אלא הודעת המיתה עצמה היא גופה עדות משום הכי ס"ל דסגי בהכי כיון שאין שום חסרון בעדו' ואין מקום לסתור העדו' אלא על ידי תוספת שנוסיף מדעתנו שהיו שם תוספת דברים או כונה אחרת מגרעת כח העדות ואין לנו לומר כן מעתה אין לנו ללמוד מחדושו של ת"ה אלא מה שהוא מפורש בדבריו והבו דלא לוסיף עלה והוא כו' אמר לי שמת פלו' שאין חוששין לומר שלא היתה הסח' לפי תומו כיון שסתמו לפי תומו אבל בדבר שאין סתמו כן כגון אומר ראיתי פלו' הרוג או מת שאין בסתם דבריו שהוא מעיד שראהו תוך ג' ימים שהוא לא אמר אלא ראיתיו מת וסתם דבריו כך איפשר לומר ראיתי תוך ג' כמו ראיתי ולא ידעתי אם תוך ג' לא נאמר דראיתי תוך ג' רוצה לומר בין כשהעיד הוא עצמו בפנינו והלך לו בין בשעד אחר שמע ממנו ובא והעיד בפנינו וכ"ש אם העדות היא על נמצא מת על שפת הים שהראיה צריכה להיות בשעתה שאין לנו לומר דהרי הוא כאילו העיד שבשעתו ראהו כיון שבשעתו לא שכיחא כל כך ועל דרך שחלקו הראשונים ברואה הרוג ואינו יודע אם תוך ג' אם לאו לרואה מת על שפת הים ואינו יודע אם באותה שעה יצא מן הים אם לאו ואיברא שבדין ראיתי פ' הרוג התחבטתי הרבה במעשה אח' שבא לפני וצדדתי צדדין לאסור ולהתר ודנתי הרבה בדברי מהר"ם ז"ל בתשובות שכתב על מי שהעיד נהרג פלו' ובדברי בעל ת"ה שהביא דבריו בסימן ר"מ ולא יכולתי להעמיד הדבר על בוריו אלא שאחר כך ראיתי תשובה של מהרר"י בספר הפסקים שמתוכה יש להוכיח שהמעיד ראיתי פלו' הרוג ולא פירש אם היתה ראיתו תוך ג' אם לאו שתולין להקל אלא שכל זה איננו שוה ומספיק לשאר הספקות שלנו שאיפשר לומר דההיא דמהרר"י אזלא על פי שיטת הסוברים הרואה הרוג ואינו יודע אם הוא תוך ג' תולה בתוך ג' ואפי' תימא דאף לסברת המחמירים אמרוה ומשום דהמעיד לפנינו לא פירש אם היתה הראיה תוך ג' ויש לומר שידע שהיה תוך ג' מכל מקום עדיין יש לספק אם יאמרו כן במעיד ראיתיו מת על שפת הים שזמנו זמן קצר הרבה ואף על גב דבעד שלא פי' אימתי ראהו לא אתינן על הקולא אלא מטעם שאנו אומרים דאף על גב דלא פי' אם היה ידוע לו זמן מיתתו תלינן שידע והוה ליה כאילו פי' ראיתיו בזמן הראוי להעיד עליו ואם כן כך יש לנו לומר הוה ליה כאילו פי' ראיתיו תוך שעה כמו הוה ליה כאילו פי' ראיתיו תוך ג' ואין חלוק הראשוני' שחלקו בין רואה הרוג ואינו יודע אם תוך ג' לרואה מת על שפת הים ואינו יודע אם לשעתו מעלה ומוריד בזה כיון דמטעם דהוה ליה כאילו פי' אתינן עלה וכדלעיל אינו הכרח כל כך דיש לומר דאם הקלנו באומר ראיתי פלו' הרוג ולא פי' אם ראהו תוך ג' מפני שיש לתלות בשתי ספקות מצויות שמא ברור היה לו שהיה תוך ג' אלא שלא פי' ואפי' לא היה ברור לו יש לתלות שהיה תוך ג' והוא עצמו איפשר לתלות שהיה תוך ג' אעפ"י שאין לו לסמו' על זה כפי הדין ולהעי' לדעת המחמירים מ"מ מידי ספק מצוי לא נפיק לא נקל באו' ראיתיו מת על שפת הים דאע"ג דיש לתלו' שהיה ברור לו שהיה לשעתו אין לו' שאפי' לא היה ברו' לו איפ' דבשעתו היה כיון שהוא זמן קצר כמו שחלקו המפרשים ואפי' בספק שמא ברור היה לו אלא שלא פירש אין לנו לתלות כיון שהוא זמן קצר וק"ל ובענין ספק קברתיו או הזזתיו נמי יש לספק דבמקום שהוא זקוק לו' קברתיו משום דחוששי' בו לדדמי והוא לא פי' שאי' להקל ולומ' שהזיזו וידע שמת אלא שלא פירש ואפילו לא הזיזו איפ' שלא טעה בהכרתו שמת היה איפ' לו' שאין להקל בכך דספק שלא מת ונדמה לו שמת שבשבילו הזקיקו קברתיו הוי ספק טפי ולא דמי לספק שמא אינו פ' אלא שברוב הימים נשתנה ואף ספק הזקוק לסימנין משום חשש שאינו הוא כגון רואין הטביעה יש לספק דהוי ספק טפי כל הדברים האלה איה סופר איה שוקל כל הספקות האלה ומי שקל בפלס הרים בדבר חדוש שנתחדש מתו' דברי הראשונים שלא היה ברור לפני כל יודעי דת ודין ובתשובות הר"ן ז"ל סימן ג' נשאל ממנו וז"ל השואלים ובבקשה תודיענו כו' ומה נראה אליך בגוי מל"ת אם צריך לומר קברתיו כעובדא דפונדקית או לאו כו' כעובד' דבי חואי כו' ואם תמצי לומר דאין צריך עדיין מספק' לן אם צריך לומר ראיתיו שמת כלומר אחר שמת אם לאו וכי תימא שכשהוא מל"ת ואומר פלו' מת אנו מבינין מתוך דבריו שראהו מת היכא שסח לפי תומו איש פלו' מת ופי' דבריו ששמע במקום פלו' או מגוי פלו' שמת מהו וכן מספקא לן אם נאמן גוי מל"ת ששמע מפי גוי מל"ת אחר לפי דבריו אי שרי בכה"ג כדשרינן בעד מפי עד ובעבד מפי עבד ושפחה או נאמר דגרע גוי בזה ונראה לי דאי לא בעינן בגוי מל"ת קברתיו ולא לומר ראיתיו מת דפשיטא דגוי מפי גוי מהימן דקמסהד דשמע שמת ומתוך דברים אלה נראה דאפילו כשנאמר דלא בעינן ראיתיו שמת אלא שמעתי שמת סגי דוקא אי לא בעינן בגוי מסיח לפי תומו קברתיו מהני גוי מפי גוי אבל אי בעינן קברתיו לא מהני דאף על פי דלא בעינן ראיתיו שמת ובשמיע' מפי אחרי' סגי מ"מ באומר שמעתי שמת כיון שאין שם זכר קבורה לא מהני ונהי שאם היה אומר שמעתי שפ' מת וקברוהו הוה מהני דליכא למימר דלהרמב"ם דמצריך קברתיו דוקא אומר שקברו הוא מכל מקו' באומר שמעתי שמת דקא מיבעיא ליה לא שרינן כיון שאין שם זכר קבורה ולא סמכינן אעדות דגוי כשאין מכירו אלא באומר שקברו לפי דברי הרמב"ם והשתא את"ל דבעד המעיד מפי אחרים שא"א לבודקו תלינן לקולא אף במקום דזקוק לקברתיו אפילו בעינן קברתיו אמאי לא מהני נימא דאע"ג דלא פי' הגוי שאמ' לו המעיד שקברו תלינן לומר שקברו אלא נראה שכל הזקוק לומר קברתיו כל שאין העד מזכיר שאמר לו שקברו אין תולין לומ' שא"ל שקברו או אפילו לא א"ל מ"מ קברו והכיר בו הראנו לדעת שזו היא דעת השואלים וגם הר"ן ז"ל נר' שנמשך לפי דרכם ויהי כמשיב על פי מדותיהם וכת' ולענין מה שכתבת מה נ"ל דגוי מל"ת אם צריך לומר קברתיו כעובדא דפונדקית וכו' או לאו כעובדא דבי חיואי וכו' כבר עמדת על עקר הדבר בזה שכל שמכירו אין צריך וכו' אבל כשאין מכירו הוא שמצריך הרב קברתיו אבל מ"מ במכירו במת סגי ואין צריך לומר ראיתיו שמת אלא כל שאומר מת סתם סגי וגוי מפי גוי הדברי' נראין שכל (שלא אמר) [שאמר] ששמע מגוי מל"ת שפ' מת הרי זה כאשה מפי אשה ונראה שדברים אלו נמשכים אחר מה שהעלה דגוי המכיר אין צ"ל קברתיו דלפי זה מסיק דגוי מפי גוי שאמר מת פ' מהני אבל אי הוה בעינן קברתיו לא הוה מהני גוי מפי גוי האומר מת סתם כיון דלא הזכיר קבורה ולא אמרינן דאף על גב דלא הזכיר תלינן לומר שהגוי הראשון אמר לו שקברו או אפי' לא אמר לו מ"מ תלינן שקברו דמסתמא לא תלינן להקל ועל פי סברא זו נראה כעיקר כל דברי הרב שהשיב אבל מ"מ במכירו באומר מת סגי ואין צ"ל ראיתיו שמת אלא כל שאומר מת די וכהנהו עובדי דבי חיואי ובי חסא וגוי מפי גוי וכו' ונראה שלא הוזקק הרב ז"ל להשיב להם על השאלה הספק שהסתפקו אפילו כשת"ל שאומר מת סתם די מפני שאנו מבינין שראהו שמת היכא שפי' ששמע שמת וכו' שמה שכתב אח"כ וגוי מפי גוי וכו' אינו אלא להשיב על ספק אם גוי מפי גוי מהימן כמו אשה מפי אשה וכמו שסיים עלה הרב ז"ל אבל על ספק מפרט עדותו שהיה מפי השמועה השיב להם שהראיה דמייתי ממאן איכא בי חואי אינה מספקת להוכיח ממנה כמפרש דהתם איכא למימר שאנו מבינין מתוך דבריו שראהו שמת וכמו שהסתפקו השואלים אלא נראה דלא חש הרב ז"ל לבאר זה משום דפשיטא ליה שאם לא היה מועיל שמעתי לא הוה מהני ההו' עובדא דמאן איכא בי חואי דשכיב חואי דסתמ' אין לנו לתלות להקל ולהבין מתוך דבריו שראה דשכיב ומדמהני שכיב חואי משמע דאפילו מפי השמועה הויא עדות ומ"ה מהני שכיב חואי:
שו"ת ראנ"ח סימן סו
 
שאלה. בהיות שלאה קנתה מראובן ע"י פקידה שמעון את ביתו העומד במקום פלוני בסך כך וכך היום בפנינו עדים ח"מ בא שמעון ואמר לנו הוו עלי עדים נאמנים וקנו ממני וכתבו וחתמו ותנו ליד ראובן לו ולבאי כחו לזכות ולראיה מחמת שרציתי ברעות נפשי וקבלתי מעכשו שכל זמן שראובן הנזכר או מבאי כחו יחזיר לי או לבאי כחי סך הנז' דמי הבית אחזיר הבית באשר הוא שם ואתן חוגי"ט מהדיין ואעשה לו שטר מכר מוחלט בכל חזוקי סופר ותוקף לא אחסר דבר ולא אסרב ולא אמאן ואם ח"ו אסרב או אמאן בדבר ולא אקיים את דברי הרי מעתה נתחייבתי לו ת"ק פרחים זהב קנס לתתם לו ממיטב נכסי וקבלתי חיוב פרעון הקנס הנז' בקנין סודר ובמעכשו ובב"ד חשוב מבלי שאוכל להפטר בטענו' שום ממיני אסמכת' ושום טענה שבעולם ונתחייבתי ושעבדתי עצמי ונכסי לכל הנז' לעיל באחריות גמורה ובנאמנות גמורה בפי' בבטול כל מיני מודעי ומודעי דמודעי עד סוף כל המודעות ובפסול כל עדיהם וחייבתי את באי כחי לקיי' הבטחתי זאת וקנינא מן שמעון קנין שלם מעכשו במנא דכשר למקניה ביה על כל מאי דכתיב וכו' וחתמנו עד וקים. ויהי כי ארכו הימים וימות שמעון הנז' ובא ראובן להחזיר המעות הנז' ללאה הנז' שתחזיר לו הבית ותמאן בדברו לאמר אין רצוני להחזי' כי קנייתי בהחלט היתה ומעולם לא נתחייבתי להחזירו וילך לו אל יורשי שמעון שיכריחו את לאה שתחזיר לו הבית או יפייסנה בדברים או בדמים עד שתחזיר לו הבית כפי הבטחת שמעון ונשאלה שאלה אם לאה הנז' חייבת לקיים הבטחת שמעון פקידה או אם יורשי שמעון חייבים לקיים הבטחתו לראובן הנז' יורנו רבנו מורה צדק רב להושיע הדין עם מי ומאת ה' תהיה משכרתו שלמה גם יורנו מורה צדק אם יפטרו יורשי שמעון בנתינ' הת"ק פרחי' קנס או אם יתחייבו להחזי' לו הבית או דמי שוויו ושכרו כפול מן השמים.
 
תשובה נראה דחיוב זה אין בו ממש לענין הבית הנז' כיון שהבית הזה לא היה ביד שמעון זה דאין אדם יכול להקנות דבר שאינו ברשותו וגם אין מחייבין אותו לקנותו מהאחרים להעמידו בידו וזה מתבאר מתוך דברי הרי"ף והרא"ש שכתבו בההי' דהמוכר את הבית דפריך תלמודא אי דלית ליה דיקלי לזבין ליה תרי דיקלי ופי' שם הרא"ש אם רוצה לעמוד בדבורו ולא יהא מחוסר אמנה אבל מן הדין אין משתעב' להעמיד לו דיקלי וההיא דהשוכר את החמור דאם אמר לו חמור סתם חייב להעמיד לו חמור וכן המשכיר עליה לחברו דעליה סתם חייב להעמיד לו עליה מיירי דוקא בדאית ליה חמור אחר ועליה אחרת הא לאו הכי לא משעבד כלל וכן העמידוה בפי' קצת מן המפרשים ומה שכתב הרא"ש עלה דההי' דחיי' להעמיד לו חמור אחר דבמשיכת חמור ראשון נשתעבדו לו נכסיו להעמי' לו חמור אחר לא אמר הרב כן להציל מקושית מקנ' דב' שאינו ברשותו ואיפ' שכל שאין לו חמור אחר לא מהניא משיכת חמור ראשון להשתעבד נכסיו להעמיד חמו' דא"כ אפי' בחמור זה נימא הכי ולא דמי למשעבד עצמו לדבר שלא בא לעולם וכמו שנבאר עוד אבל ודאי אפי' מיירי כשיש לו חמור אחר אכתי קשה במאי קני ליה אותו חמור שלא מסר לו בדבורא בעלמא בלא קנין כדמשמע לכאורה ועל זה מתרץ הרב דאפי' בלא קנין יש לומר דבמשיכת חמור ראשון נשתעבדו לו הנכסים ונשתעבד לו אותו חמור ולעולם נשתעבד לו אותו חמור בפי' ולענין חמור שבעין דוקא מהניא שעבוד נכסים וקושית הרא"ש לעולם לא היתה אלא היאך נקנה לו חמור אחר בדבור' בעלמא וקושיא זו עצמה הקש' הריטב"א ז"ל ותירץ עליה כתירוץ הרא"ש ז"ל וכענין זה הם דברי הרשב"א ז"ל והראב"ד שכת' הרב המגיד שהעמידוה בשקנו מידו שלא הוצרכו להעמידה בכך אלא משום דקשיא להו במאי נקנה אותו חמור אחר אבל לעולם מיירי בשיש לו חמור אחר איברא שמדברי הטור נראה דתירוצא דהרא"ש מציל אף מחשש מקנה דבר שאינו בעולם שהביא דברי הרמ"ה ז"ל שכתב במשכיר בית סתם דחייב להעמיד לו בית דלאו למימרא שמחייבין אותו לבנות בית דהוה ליה מקנה דבר שאינו בעולם אלא היינו לומ' שחייב להחזיר לו השכירות וכתב עליו הטור דכפי מה שכתב הרא"ש ז"ל במשכיר חמור דבמשיכת החמור נקנה לו כו' הכא נמי כשקנו מידו על בית סתם נשתעבד לו להעמיד לו בית כו' משמע דסבירא ליה דע"י זה נתקן חשש מקנה דבר שלא בא לעולם אבל פשט דברי הרא"ש אינו כן וכן הם דברי ת"ה בסימן ש"ך בדין המרגליות ונר' שלדעת הרא"ש ז"ל אפי' קנו ממנו שהוא משעבד נכסיו בפירוש להעמדת אותו דבר לא מהני ואף על גב שבנמוקי יוסף כתב סברא זו משם הריטב"א שכשקנו ממנו בפירו' שהוא משעבד נכסיו להעמדת אותו דבר מחייבין אותו לקנות ולהעמיד אלא אם כן אינו מוצא בשויון הגון דהוי אנוס מכל מקום הרא"ש ז"ל נראה דלא סבירא ליה הכי מדלא אשכח פתרי לההיא דדיקלי והוצרך להעמידה לענין מחוסר אמנה בעלמא ואם איתא דעל ידי קנין מחייבין אותו שפיר הוה מצי לאוקמ' בקנין דאין שום הכרח כלל לומר דמיירי בקנין ולא שום דוחק לאוקמי בכך ובשלמ' ההיא דחמור כיון דסבירא ליה להרא"ש סברא אמתית דמשיכת החמור מהניא אינו זקוק כלל להעמידה בקנין אבל ההיא דדיקלי אם איתא דס"ל דקנין מועיל לא היה דוחק להעמידה דוקא לענין מחוסר אמנה וכן הם דברי הרב בעל ת"ה מפורשים בדין המרגליות דלדעת הרא"ש קנין נמי לא מהני ואף על גב דמרגל' בפומיהו דפוסקים דאף על גב דאין אדם מקנה דבר שלא בא לעולם אדם משעבד עצמו לדשב"ל והוא מדברי התוספות בההיא דריש פרק אף על פי והרא"ש ז"ל גם כן כתב שם כדברי התוספות ואפילו בדבר שאינו מחוייב בו מיד כענין בנדון זה שאינו מתחיי' מיד בהחזרת הבית אלא אם יביא המוכר המעות כמו שבאר שם הרא"ש מההיא דמתנה שומר חנם להיות כשואל שאינו מתחייב בדבר אלא אחר שתאנס הבהמה וכן היא שעבוד הכתוב' שאינו מתחייב אלא לכשתתאלמן או תתגרש מ"מ ע"כ למימר דשניא היא ולא דמי משעבד עצמו או משעבד נכסיו לפרעון חוב שהוא מתחייב למשעבד עצמו לדבר פרטי כגון דיקלי וכיוצא בזה ואפילו את"ל דמשעבד עצמו לדבר ידוע גם כן כגון דיקלי וחמור ובית משתעבד ומחייבין אותו להעמיד לו מ"מ בכה"ג בנדון דידן שהשעבוד בא על דבר פרטי ידוע שדוקא על אותו הבית היה התנאי נראה פשוט דלא משעבד בהכי: ועוד דהתם מיירי לענין נכסים שבאו לידו כבר שהשעבוד חל עליהם מכח שעבוד ששעבד עצמו אבל לחייב אותו לקנות נכסים ולהעמידם לו אין לנו משם ואף לדעת ראבי"ה והמרדכי שכתב דאדם המחייב עצמו להעמיד מקח לחברו חייב להעמיד לו לא אמרו אלא במטלטלין ומזונות שמצויין הרבה לקנות אבל בקרקע וכיוצא בזה לא אמרו וכ"ש שיש לחלק ודאי בדבר ידוע ופרטי כענין נדון שלנו שאין מחייבין אותו ודאי ושדה זו שאקחנה ממך ואתננה לך ודאי אין מחייבין אותו בשום ענין ואפי' שעבד עצמו ונכסיו בכמה שעבודין ואנו אין לנו אלא דברי הרב בעל ת"ה בדין המרגליות שפוסק בפי' דלא משתעבד אפי' בקנין משום מקנה דבר שאינו ברשותו ומטעמים אחרים דשייכי כלהו בנדון דידן והרוצה לעמוד בעיקרן של דברים יעיין בדברי הגמ' והמפ' במקומות אלה שרמזתי לו הדברי' באר היטב כפי ראשי פרקי' אלה שכתבתי.
 
אבל כל זה נראה לי משנה שאינה צריכה לנדון שלנו כי כל זה אינו לענין חיוב החזרה אבל לענין חיוב הקנס אין זה מעלה או מוריד דאע"ג שהקנס לא בא אלא על חיוב דבר שלא הי' ברשותו שאין חיוב חל עליו וכדכתי' וכל כיוצא בזה יש להסתפק שמא חל הקנס וכסברת מהר"ם ז"ל שכתב במרדכי בפ"ק דמציעא מ"מ הא מסיק התם מהר"ם דחזר בו מאותה סברא וסבר דאפילו בכה"ג חל הקנס וכפי הנר' עיקר שעבוד שמעון היה חיוב הקנס שקבל עליו שאם לא יקיים התנאי הנז' יתחייב בת"ק פרחים קנס ואפי' היה מחוייב להעמיד לראובן את הבית כל שיפרע לו קנס הת"ק פרחי' והרי הוא נפטר בכך ואע"ג דלענין שבועה וקנס שבשטר א' לעולם הי' הדבר מגומגם בידנו אם על ידי פרעון הקנס נפטר המתחיי' מהשבוע' וספרי דוקני רגילים לכתוב מלבד שהוא עובר על השבועה יפרע קנס כך וכך ונראה שכל שלא נכת' אין סתמו מ"מ אף כשת"ל כן לענין שבועה שהוא אסור וחיוב בחיוב שום דבר וקנס כענין נדון שלנו אין לומר כן שא"כ אין מקום לקנס שעד שאתה כופה אותו על הקנס תכפהו על קיום התנאי ולא יהיה מקום לקנס אלא ודאי נראה שעיקר התנאי אינו מחוייב בו עכ"פ וכל שיפרע הקנס פטור. איברא שבבית יוסף סימן י"ב מח"מ ראיתי שכתב: ב' שקבלו עליהם פשרנים בקנין ובקנס חמשי' דינרים ואחר שהטילו הפשרה אמר אח' מהבעלי דינים אשלם הקנס ולא אקיים הפשרה כתב הרשב"א שאין בדבריו כלום שהרי הוא חייב לקיים הפשרה מכח הקנין ומ"מ בנדון זה נ"ל שאין שם חיוב אחר אלא הקנס וזה יתבאר אחר שנעמוד על דקדוק לשון החיוב הזה וזה שכפי הנראה לכאורה מלשון החיוב הזה כל החיוב שנתחייב לא היה אלא שאם לא יחזיר את הבית שיתחייב בקנס שהרי לא הוזכר שקנו ממנו על החזרת הבית קודם שהוזכר חיוב הקנס לומר שחייב עצמו בחזרה ומלבד חיוב החזרה חייב עצמו בקנס אם לא יחזיר אלא כתוב שם שאמר להם שיקנו ממנו איך הוא מתחייב כו' ואם לא יחזיר שיפרע קנס וכל חיובו לא ניתן אלא לענין הקנס ומעתה לא דמי כלל לההיא דהרשב"א שחייב עצמו בקנין ובקנס שחייב עצמו בב' דברים וא' מהם שהוא מתחייב לקיים הפשרה מכח הקנין וכמו שכתב הרשב"א בפי' שהרי הוא חייב לקיים הפשרה מכח הקנין וחיוב קיום הפשרה לחוד וחיוב הקנס לחוד אבל בנדון זה אין שם אלא חיוב א' והוא חיוב הקנס ועל חיוב הקנס הוא שאמרו העדים וקנינו ממנו על כל מאי דכתי' כו' ומה שכתוב שם וקבלתי עלי חיוב פרעון הקנס בקנין סודר כו' הרי הוא כאלו אומר והריני מקבל עלי חיוב הקנס בקנין סודר כו' על דרך נתתי שדה פלו' לפלו' וכמו שנבאר עוד וכן נראה ממ"ש הרי מעתה נתחייבתי ומפני שהוצרך לפרש בו מעכשיו ובית דין חשוב הוזקק לומר בקנין סודר כו' לומר שהוא מקבל זה בקנין של מעכשיו וב"ד חשוב שמא תאמר לא אלא שיש בלשון שטר זה ב' חיובים הא' חיוב שחייב עצמו אז בענין החזרה ועליו אמר הוו עלי עדים וקנו ממני שרציתי ושעבדתי עצמי כו' עוד הודה בפניהם דבר אחר ששעבד עצמו בקנין בפני אחרים שאם לא יחזיר לו את הבית שיתן קנס כו' ומה שכתבו העדים וקנינו מיד פלו' הוא על חיוב החזרה שחייב עצמו בפניה' לא על חיוב הקנס ותרצה להסתייע בזה גם כן מב' דברים מלשון החיוב הא' דאם איתא שכל חיובו לא היה אלא הקנס א"כ לא היל"ל שרציתי ושעבדתי את עצמי שכל זמן שיחזיר לי המעות אחזיר לו את הבית כו' אלא הכי הל"ל ששעבדתי את עצמי שכל זמן שיחזיר לי המעות ולא אחזיר לו את הבית אתן לו קנס כו' ושעבדתי עצמי בקנין כו' ולא היה צורך להזכיר שחייב עצמו להחזיר הבית והכא נמי מה שכתב וקבלתי עלי בקנין סודר כו' שלא היה צריך לחזור לומר בקנין סודר אחר שכבר אמר וקנו ממנו כו' אלא עכ"ל דלשון וקבלתי עלי לשון הודאה הוא בפשט לשון וקבלתי עלי כו' שהעידם על עצמו שקבל עליו בקנין סודר חיוב הקנס אם אתה אומר כן אף אנו נאמ' דתחלת החיוב גם כן שאמר שרציתי ברעות נפשי וקבלתי עלי מעכשיו כו' שכל זמן שיחזיר כו' לשון הודאה בעלמא הוא שהודה איך רצה וקבל על עצמו להחזיר את הבית כו' והכי עדיף טפי להיות כל הלשון עולה בסגנון אח' ואף על פי שכותב וקנו ממני שרציתי ברעות נפשי כו' וכן העדים שאומרים שקנו מידן ואי הודאה בעלמא היא לא בעי קנין היינו כדי שיכתבו את הודאתו דהאי אודיתא זמנין כתבי' כו' ואף על גב דאמר כתבו ותנו דילמא ארכבה אתרי ריכשי ועוד דכבר כתב הרמב"ם דבהרבה ענינים עושין קנין אף על פי שאין הדבר צריך קנין ושמא מה שאמ' וקנו ממני כי היכי דלא נחשוב שהדברים כהשטאה בעלמא אי נמי מפני שאומ' שיכתבו ויתנו ליד ראוב' הוצר' לקנין כדי שלא יצטרכו לאימלוכי ביה ונמצא לפי זה שעדיין אין בלשון זה חיוב או שעבוד מיוחד לחזרה וחיוב קנס אלא שעבוד ניתק לקנס שהוא מעיד על עצמו שרצה להחזיר את החנות ואם לא יחזיר שהשתעבד בקנין שיפרע הקנס ובודאי שעקרן של דברים הוא שכל חיובו לא חל ולא היה אלא בשעת העדאת עדים אלא שהוא התחייב לפניהם לכל הכתוב ומה שאמר רציתי ושעבדתי היינו לומר שהוא מתרצה ומשתעבד ואף על פי שבא בלשון עבר כן הוא דרך כמו נתתי כסף השדה קח ממני ובפ' השולח נתתי שדה פלו' לפלו' ואמר רבי יוחנן וכלן בשטר ובאר שם הר"ן ז"ל דלאו מדין הודאה אתינן עלה אלא שהוא בא עכשיו להקנות לו השדה בלשון זה כמו שדי נתונה לך וכיוצא בזה הוא הלשון האמור אצל הקנס ואם חס ושלום אסרב ולא אקים דברי זה הרי מעתה נתחייבתי לו ת"ק פרחי זהב כו' שהוא מקבל עליו בפני העדים לפרוע קנס כו' וכן מדקדק לשון הרי מעתה כו' ונמצא שאין זה אלא תשלום מה שאמר וקנו ממני כו' ומה שהוצרך עוד לחזור לומר וקבלתי עלי חיוב הקנס בקנין סודר כו' אינו אלא מפני שרוצה לפ' שהוא קנין מעכשיו וכבפני בית דין חשוב שהוא מחשיב על עצמו קבלת קנין בפני אלו כקבלה בפני בית דין חשוב ועל קנין זה כותבין העדים וקנינו משמעון קנין גמור מעכשיו על כל מאי דכתיב כו' ויש גם כן הוכחה בזה ממה שאמ' וקנו ממני מעכשיו שנראה שהוא מכוון כנגד לשון קבלתי עלי קנין סודר מעכשיו ואף על פי שאם לשון וקבלתי עלי בקנין סודר דיינינן ליה כמו הריני מקבל לא שייך אחריו לומר וקנינו כו' כמו על לשון וקנו ממני לבד שאין במשמע וקנו ממני אלא שאומר להם שיקנו ואומרים הם וקנינו אבל משמע הריני מקבל עלי בקנין הוא על מעש' הקנין ויש בכלל דבריו שהם קונים ממנו ואין צורך לומ' אחריו וקנינו ממנו יש לומר שלא היתה הכונה בלשון וקבלתי עלי אלא על הסכמתו שהוא בא לקבל ולשעבד עצמו בכך דומיא דקנו ממנו ומפני זה חזרו לומר וקנינו כו' וק"ל ומה שלא סדר כל תנאו בענין הקנס בלב' לומר שרציתי שאם יחזיר לי המעות ולא אחזיר הבית אשלם קנס כו' הדבר מבואר בעצמו דלא שייך כלל לומר שהוא מתחייב לפרוע קנס אם לא יחזיר אם לא שיקדים לומר שרצה להחזיר לו וכדי שיבא ענין הקנס דבר דבור על אפניו הוצרך לומר בלשון זה אבל שעבודו וקנינו לא בא אלא על ענין הקנס וזה יודה בו כל הישר הולך. מעתה כל שהחיוב אשר חייב עצמו שמעון והשתעבד בו אינו אלא הקנס הרי הוא נכנס בדין אסמכתא והן רבים עתה דעות הפוסקים וחלופיהם בדיני האסמכתא הלא הם כתובים על ספרי הפוסקים אח' לאחד האריכות בהם מותר והרואה יראה שעם כל מה שכתוב בשטר החיוב שקבל עליו התנאי בקנין סודר מעכשיו ובית דין חשוב עדין כל זה איננו שוה למען הציל מדין האסמכתא לדעת כל הפוסקים ואין להוציא מיד המוחזק כל עוד שיהיה לו על מי שיסמוך וכל שכן אם לשון החיוב מדוקדק כפי מה שהועתק לי שכתו' בקנין סודר מעכשיו כבפני בית דין חשוב שאינו אומר שהיה הקנין בבית דין חשוב אלא שהוא קבל עליו הקנין כבפני בית דין חשוב ואין כח בדבור זה לעשות הקנין כאלו נעשה בבי"ד חשוב דאלימי לאפקועי ממונא וזה מבואר בעצמו וכיון שחסר מאסמכתא זו תנאי דב"ד חשוב פשיטא דיש לדון אותה לאסמכתא גמורה ועוד שכשבאנו לדון על קנס זה נראה דלא מחייב שמעון בקנס הנזכר אלא כל שהוא מסרב בהחזרת הבית שהרי שפתיו ברור מללו בתנאו ולא אסרב ולא אמאן ואם ח"ו אסרב בדבר ולא אקיים את דברי הרי מעתה נתחייבתי וכו' נר' שלא חייב עצמו אלא אם יסרב ולא יקים דבורו ע"י סרובו הא לאו הכי לא ולשון סרוב לא משמע אלא אחר שיבוקש ולא יקים וכן כתב הרשב"א בתשו' שהביא בבית יוסף בטור אבן העזר סי' ל"ח וליכא למימר דפלוגתא דר' נתן ור' יאשיה היא אם משמע שניהם בבת אחת או אם משמע כל א' ולמ"ד דמשמע כל אחד אף אנו נאמר הכא דתרתי קאמר אם אסרב בדבר או לא אקים את דברי אפי' בלתי סרוב דא"כ צ"ל דבסרו' נמי אפי' בקיום הדבר מחייב וזה אינו כלל ואין ההקפדה אלא בהעדר קיום דברו ובודאי דה"ק שאם לא אקים דברי מחמת סרוב הריני מתחייב הא כל שאין הדבר מחמת סרובו פטור וברישא נמי דקאמר ולא אחסר דבר ולא אסרב ולא אמאן פרושי קמפר' דלא אחסר דבר דקאמינ' היינו שלא אסרב ולא אמאן שלא עלה על הדעת כלל לומר שכל שיסרב בדבר פעם או פעמים כשליח צבור היורד לפני התבה אעפ"י שאח"כ יקוים הדבר שיתחייב בקנס וכי תימא דאדרבא זיל לאידך גיסא שלא עלה על הדעת שכל שלא יסרב וימאן הוא יהיה פטור אף על פי שהתנאי לא יתקיים שא"כ לא הועיל ראובן בתנאו עם שמעון כלום כיון שהדבר תלוי בפיוס לאה י"ל כי ראובן היה נכון לבו בטוח שכל שירצ' שמעון להחזי' את הבית אחרי דברו לא תשנה לאה כיון שהיה פקידה וקרובה ונסמכת עליו גם לא היה חושש לקנוניא כלל שאין אדם חוטא ולא לו וכל שכן בהיותו איש אמוני' רק בדבר שלא היה חייב בו חשש שמא לא יחוש להטפל לו להחזיר את הבית לאיזו סבה והתנה עמו שיתן לו אז ת"ק פרחים ונמצא מכל מה שכתבנו שאפי' היה שמעון זה בחיים הוא פטור מכל החיובים לחייב את עצמו ואף מי שירצה לחלוק בזה מכל מקום כל שהשתדל שמעון לפייס את לאה שתחזיר את הבית ועשה עמה פיוסים הראויים לפייסה להביאה לידי פיוס והיא לא נתפייסה בזה נפטר שמעון כמו שמתבאר כל זה בסוגית מס' גטין בההוא דאמר אי לא מפייסנא מכאן ועד תלתין יומין ליהוי גיטא ואזל פייסה ולא נתפייסה ואמר רב יוסף אטו תרקבא דדינרי בעי למיתב לה כו' ומדברי התוספות שם ודברי הרמב"ן ז"ל שהביא הריב"ש בתשובותיו עולה שכל המפייס בדבר הראוי והמספיק לפיוס והיא אינה מתפייסת בזה הוא נפטר ולאו דוקא בפיוס נתינת ממון אלא כל דבר כפי ענינו שאם הוא דבר שאומדין בו שחק פיוסו הוא בדברים ובהרבות רעים או כיוצא בזה כל שעשה הדברים ההם ולא נתפייס שכנגדו נפטר בכך וכענין שכתב הריב"ש במקבל עליו לעשו' את בנו שיודה שכל שעשה דברים שראויים להכניע את הבן ולחוש להם לעשות מה שמבקש ממנו והבן עומד במאונו ואינו רוצה להודות נפטר בכך ומעתה אף אנו נאמר דלאה זו היתה ראויה להפייס /להתפייס/ כל שירצה ממנה פקידה להחזיר החנות כיון שהיה אפוטרו' שלה ומבקש טובתה וספקה בעניניה ולא נכנס כנגד זה אלא להועיל ללאה והוא המכניס ומוציא במעשיה ואת הכל הוא עוש' עד שכמעט היה מקום לומר שמן הדין אף היא מחוייבת להחזיר כיון שקבל עליו פקידה תנאי זה מכל מקום אפי' לא תתחייב מן הדין לא עלה על הדעת כלל שהיא לא תתרצה במה שעשה והתנה הוא וכיון שכן כל שבקש ממנה להחזיר ולא החזירה הרי הוא פטור וכיוצא בזה בעצמו נמצא בתשו' הרשב"א תשע"א שכתב וז"ל השאלה ראובן שדך את בת בתו לבן שמעון וחייב על עצמו לתת לו דבר ידוע ובקנס ונשבע להשלים תנאו לזמן פלו' ולאחר זמן עמד ושדכה לאחר וטען שבת בתו אינה רוצה בבן שמעון והשיב שהדין עמו לפי שזה אנוס גמור אם לא רצתה הבת להנשא לבן שמעון ומאי ה"ל למעבד ואין לך אונס גדול מזה ואפי' תאמ' שהיה יכול לפייסה במעות ליתן לה אפי' התנה שאם תסרב שיפייסנה וכדאמ' בגיטין אטו תרקבא דדינרי בעי למיהב לה כו' ולא תשיבוני שהיה לו מתחלה להתנות שאם תסרב הבת שיהיה פטור דלא היא דאונס' דלא שכיחא הוא שכל הבנות מתרצות למי שירצה האב או הקרובים ואפי' שכיח או לא /ולא/ שכיח כמת או חול' לית ליה לאתנויי ויש טענ' אונס ועוד נראה דכל כה"ג שנשתנו סדרי בראשית ונתייקרו הבתים לא עלה על דעתו של שמעון שיחזיר את הבית הקנויה לו בפחות משוויו כל כך וכענין שכתב הנימוקי שכשקנו ממנו בפי' שהוא משעבד נכסיו להעמדת אותו דבר מחייבין אותו לקנות ולהעמיד אלא א"כ אינו מוצא בשוויו הגון דהוי אנוס ולא עוד אלא שלשון השטר מוכיח כך שכתוב בו כל זמן שיחזיר לי הסך הנז' דמי הבית הנז' והאי לישנא דדמי הבית לישנא יתירא הוא לגמרי דכיון דאמ' הסך הנז' מה צורך לומר דמי הבית הנז' דהא ודאי לא היה התנאי שיחזיר דמי הבית בעיניהו אלא ודאי דתרתי בעי שיחזיר הסך ושיהיה הסך ההוא דמי הבית הנז' לאפוקי אם יהיה הסך פחות מדמי הבית וכל זה הוא אפי' אם שמעון היה בחיים והיה ראובן מחזיר את המעות אבל כל שמת שמעון ולא החזיר לו ראובן המעות והוא בא אח' כך ותובע מהיורשין להחזיר להם המעות והם יחזירו לו את הבית נראה שהם פטורים לגמרי ולא מטעם סוגיא בעלמא דאמ' דלי ולא ליורשי שאומרי' כן אפי' במקום דליכא למימר דלצעורה קמכוין כמו שנראה בדברי הפוסקים דהכא בפירוש אמ' כל זמן שיחזיר לי או לבאי כחי ואיכא לומר שבא (לקנות) [לקנוס] את היורשים גם כן ועוד שלע"ד ענין א' בדין זה תלוי בסוגית הגמרא עם היותו שלא כדברי הראשונים אבל הוא ענין מתישב הרבה בסוגית הגמרא עד שלעולם יפלא בעיני היאך לא פירשו כן הראשונים וזה ששם בסוגית הגמרא פרק מי שאחזו גבי פלוגתא דרב הונא ורב יהודה אם תתני ק"ק זוז אי הוי והיא תתן או לכשתתן פריך תלמודא ארב יהודה דאית ליה לכשתתן מדתניא הרי זה גיטך אם תתני לי מאתים נתקרע הגט או שאבד הרי זו מגורשת ועוד תניא הרי זה גיטך אם תתני מאתים זוז נתנה אינה זקוקה ליבם לא נתנה זקוקה ליבם רשב"ג אומר נותנת היא לאביו או לאחיו או לא' מהקרובים ע"כ לא פליגי אלא דמר סבר לי ולא ליורשי ומר סבר לי ואפי' ליורשי אבל לכולי עלמא מיהא תנאה הוי ויש להקשות דמנ"ל לתלמודא למימר דע"כ לא פליגי אלא דמר סבר לי ולא ליורשי כו' דילמא בהא גופא פליגי דמר סבר דאם תתני לכשתתן משמע הילכך נתנה אינה זקוקה ליבם לא נתנה זקוקה ומר סבר והיא תתן והילכך נותנת היא לאביו או לאחיו כו' והוי גטא למפרע וכבר הקשו זה הרשב"א והתוספות בקדושין ודחקו בתירוצה ואי לאו דמסתפינ' הייתי מדקדק בזה עוד קצת דקדוקים ומתוכם יעלה לי דרך נכון בדברי הגמ' והוא שיש לדקדק עוד דאמאי קתני נתנה אינה זקוקה לא נתנה זקוקה ולא קתני נתנה הרי גט לא נתנה אינו גט ועוד כי היכי דתני לאביו או לאחיו אמאי לא נקט בנו גם כן שמא תאמר דהא דנקט זקוקה ואינה זקוקה משום דכיון שמת לא נפקא מינה אם הוא גט אם לאו אלא לענין זיקה ליבם אבל אם לאו יבום מכל מקום שריא מחמת מיתה ולהכי לא קתני נמי בן דאי איכא בן אינה זקוקה ליבם לא היא דהא קתני או לא' מהקרובים ואח' מהקרובים לא ירית אלא במקום דליכא אח וכי ליכא אח ליכא נפקותא דיבום ועכ"ל דלאו דוקא משום יבום נקט לה דאפילו בלא יבום איכא נפקותא אם היא מותרת מחמת מיתה או מחמת גט עוד יש לדקדק אמאי איצטריך לומר נותנת היא לאביו או לאחיו או לאחד מהקרובים לא הל"ל אלא נותנת היא ליורשי' סתם לכך נר' דתלמוד' סבר דע"כ לא פליגי ת"ק ורשב"ג אלא אם נותנת היא לאביו או לאחיו או לא' מהקרובים אבל לבן כולי עלמא מודו דלי אפי' לבני משמע דבן כרעא דאבוה הוא והיינו דנקט תנא קמא נתנה אינה זקוק' ליבם לא נתנה זקוקה לומ' דשלא במקום בן מיירי דאי איכא בן יהבא לבן אבל אי ליכא בן נתנה אינה זקוקה לא נתנ' זקוקה ורשב"ג פליג אהא ואמ' דלאו דוקא בן אלא נותנת לאביו או לאחיו או לאחד מהקרובים דלי ואפי' ליורשי משמע כדסבירא ליה לת"ק לגבי בן אבל לשאר יורשים סבירא ליה לי ולא ליורשי והשתא מותיב שפיר לרב יהודה דע"כ לא פליגי אלא דמר סבר לי ולא ליורשי ומר סבר לי ואפי' ליורשי אבל דכ"ע תנאה הוי דהא נותנת היא לבן ומגורשת ואפי' לאחר מיתה זה נראה לי בהבנת הסוגיא והוא לע"ד ענין נכון איני מוצא בו חסרון אלא שלא פירשו כן הגדולים ולפי דרכי יוצא לי דהבן לכ"ע לי ואפי' לבני משמע ולפי זה איפשר לומר כן בבן הבן גם כן דבני בנים הרי הם כבנים מכל מקום כל זה נראה דלא שייך בנדון דידן דאפי' אמרי' בעלמא לי וליורשי היינו משום דכיון דלהרוחה קא מכוין סברא היא ודאי דלא שנא הוא ולא שנא יורשיו וכמו שאם היה מחזיר לו הוא מפויס בזה אף על פי שסוף הממון ה"נ כשנותנין ליורשיו הוא מפויס בכך אבל נדון זה שהוא אין לו עסק בממון ולאו להרוחה קמכוין שכשיחזיר ראובן המעות הוא צריך ליתנם ללאה כדי להחזיר את הבית ולא דמיא כלל החזרה שמחזיר בחייו לחזרה שמחזיר אחר מותו שכל שהוא בחיים נכון לבו דלשתמען מיליה שיוכל לעשות עם לאה להחזיר את הבית ולא כן היורשים אין סברא כלל לומר דלי ואפי' ליורשי והוי כמו שור זה נתון לך על מנת שתחזירהו לי שאם הקדישו והחזירו אינו מוחזר כיון שאינו יכול ליהנות ממנו ומשו' הכי אמרי' דעל מנת שתחזירהו לי לצורכי קאמ' וק"ל וכענין שכתב מהר"ם בתשובה והביאו המרדכי בפ"ק דמציעא וז"ל ראובן היה לו בן קטן וכתב לו שמעון לראובן לכשיהיה בנך ראוי לקדש אם לא אקבל קדושי בתי או בעצמה לא תקבל הקדושין אם תהיה ראויה לקבל הקדושין (או) [אז] אתחייב לך מעכשיו ג' זקוקין ומת שמעון קודם שהיה בן ראובן בן י"ג שנה והיא גדלה ועמדה ונשאת לאחר ועתה ראובן תבע הקנס מבניו וכתוב שם דאפי' היה כתוב בשטר שלא תהא היא רשאה לקדש את עצמה עד שיהא בן ראובן ראוי לקדש אפי' הכי פטורין בניו מן הקנס כיון דשמעון אנוס הוא דאין אונס גדול ממיתה ואם היה חי היה מפתה את בתו שלא להתקדש אלא לזה וכיון שמת מאי הוה ליה למעבד וכיון שאביהם פטור שלא היה יכול לקיים את תנאו אם כן גם היתומים פטורין שלא נדרו לו שום דבר ולא שייך הכא מצוה ליתומים לפרוע חוב אביהם שהרי אביה' לא נתחייב בממון זה לא בחייו ולא במותו כדפרשי' וק"ל ע"כ איברא שלכאורה היה נר' שכל זה משנה שאינה צריכה בנדון זה שכתוב בלשון השטר בפירוש כל זמן שיחזיר לי ולבאי כחי והרי פירש בפירוש דלי ואפי' ליורשי מלבד מה שכתב אחר כך וחייבתי את באי כחי כו' ועוד נדקדק בע"ה לפי האמת אי משום הא לא אריא דבשלמא גבי גט שהוא מתנה אם תתני לי יהא גט שקיום המעש' המותנה נעשה מאליו ודכוותה ההיא דהביא בב"י משם הריטב"א דהלוהו על שדהו ואמר אם אין אתה נותן לי עד זמן פלו' הרי היא שלי שהיא נעשית שלו מעצמה ודאי אי לאו דלי ולא ליורשי משמע או אם היה מתנה בפירוש גם על היורשים היה התנאי מתקיים גם עם היורשים אבל בנדון זה הוא לא תלה קיום הדבר אלא לעצמו שאמר אחזיר הבית ואעשה חוגי"ט ואכתוב וכמה פעולות מיוחסות לעצמו והיאך יאמר שאם יחזיר ליורשי אעשה אני זה וזה אפי' לפי מה שכתבתי לעיל שעיקר עוצם חיוב זה הוא הקנס מכל מקום היאך יצדק לומ' שאם יחזיר ליורשי ולא אחזיר לו החנות ואעשה חוגי"ט כו' כיון שאינו יכול לעשות ואינו בר עשה אלא עכ"ל דבאי כחי דקאמר לאו היינו יורשים שכל שלא הביא ראובן בחייו שהיה הוא יכול לפייס את לאה לא חייב ושעבד נכסיו לקיום ההבטחה אלא באי כחו היינו פקידו או שלוחו או בן ביתו הנושא ונותן בממונו שהכל קרויים באי כחו כמבואר בדברי הפוסקים והתנה שכל שיחזיר הממון לידו או ליד באי כחו והוא בחיים חייב עצמו להשתדל על החזרת הבית ואיפשר דלאה והבא מחמתה קרי לה באי כחו ואף על גב שלפי האמת הוא הבא מכחה שהיא בעלת הבית והוא פקיד מכל מקום קרי לה נמי באי כחו כיון שעל ידי קנינו ופקידותו זכתה היא בבית ואם באת לומר דלעולם באי כחו היינו יורשים ועל ב' דברים התנה החזרת המעות לו או לבאי כחו ועל החזרת המעות לידו התנה אחזיר הבית ואכתוב חוגי"ט כו' ועל החזרה ליורשי' אמ' בסוף השטר וחייבתי את באי כחי לקיים הבטחתי זו אף אנו נאמר שא"כ אין בבאי כחו קנס כלל שהקנס לא הוזכר אלא בחלוקה הראשונה ואחר כך כתב וחייבתי באי כחי לקיים הבטחה זו ואינו מוכרח לומר שבכלל קיום ההבטחה הוא הקנס גם כן וכיון שאין בבאי כחו אלא קיום הבטחת החזרה אינה כלום אפי' גבי המתחייב כדכתבנו לעיל כל שכן לגבי חיוב באי כחו שאפי' דבר שהאדם יכול לחייב את עצמו אין לו כח לחייב את אחרים אלא לשעבד נכסיו וממונו ולא מצינו בכל חיובו שעבוד נכסיו וממונו אלא כשיש בידו לקים ולא יקים ומה שכתוב בסוף השטר וחייבתי את עצמי ואת באי כחי לקיום הבטחתי זאת אינו כלום שאין אד' יכול לחייב את באי כחו בשום חיוב בקום עשה ועוד דאיפשר דלא חייב אותם אלא כשיחזיר המעות ראובן אלו /או לו/ או לבאי כחו בחייו כדכתיב ועוד דקיום הבטחה זו לא משמע אלא להחזרת החנו' דשייך ביה לשון הבטחה אבל לענין הקנס לא שייך ביה הבטחה אלא לשון פרעון וכבר כתבנו לעיל שאין חיוב חל על קיום החזר' אפי' על עצמ' כל זה במה שנוגע בדין השליח או יורשין שאין הבית בידם אבל לאה שהבית בידה אם היא מודה שהפקידתה ובשליחותה חייב שמעון את עצמו בחיוב ההוא היא חייבת להחזיר ויש לו לראובן להחרים כנגדו אם מה שעשה שמעון היה בפקודתה ובשליחותה:
שו"ת ראנ"ח סימן סז
 
שאלה רחל נשאת ליעקב ונכנסה לחופה וכשנכנסה לחופה פירשה /פירסה/ נדה ובעליה /ובעלה/ חלה ונפל למשכב ואחר שעברו ימי נדותה טבלה לנדתה ובזמן טבילתה קם הבעל מחליו ועמד יום או יומים בריא על רגליו אחר טבילתה ואחר כך חזר ונפל למשכב ועמד בחליו קצת ימים ומת והאשה אומרת שבא עליה אחר שטבלה מה דינה בגבית התוספת.
 
תשובה בנכנסה לחופה ולא נבעלה ופירשה נדה איבעיא לן בגמ' בפרק אף על פי נכנסה לחופה ופירשה נדה מהו אם תמצי לומר חבת חופה קונה חופה דחזיא לביאה אבל חופה דלא חזיא לביאה לא או דילמא לא שנא וסלק' בתיקו וכיון דלא איפשיטא הויא חומרא לתובע וקולא לנתבע ולא גביא תוספת וכן פסקו כל פוסקי הלכות וזה פשוט מיהו היינו דוקא כשמת קודם שנרא' לביאה וכן פרש"י ז"ל שם פירשה נדה ופירש ממנה ומת אבל זו שבעוד היה בעלה בחיים נראת לביאה לא מיקריא תו פירשה נדה ואם האשה מודה שלא נבעלה יש בענין זה מחלוקת בין הפוסקים דבגמרא איבעיא לן מעיקרא נכנסה לחופה ולא נבעלה מהו חבת ביאה קונה או חבת חופה קונה ובתר הכי בעי רב אשי נכנסה לחופה ופירשה נדה מהו את"ל חבת חופה קונה חופה דחזיא לביאה כו' ורוב הפוס' פסקו דחבת חופה קונ' כיון דרב אשי אמר עלה אם תמצי לומר חבת חופה קונה דסבירא ליה דכל היכא דאתמר על בעיא אם תמצי לומר פסקי' כההיא סבר' דאם תמצי לומר וזו דרך הרמב"ם ז"ל ושאר הפוסקי' בכל אם תמצי לומר שבגמ' מיהו מצאתי בתשובות מימוניות שכתוב משום ריצב"א דנכנסה לחופה ולא נבעלה לא גביא תוספת כיון דבעיא היא בגמ' וסלקא בתיקו ולרב האי גאון דסבירא ליה דכל תיקו דגמרא חולקין הכא נמי חולקין וכתב עוד שם שבה"ג פסק דחבת חופה קונה ולא הבין דעתו ונראה דסבירא ליה בבירור דלא גביא תוספת כיון דסלקא בתיקו ונראה דכל מי דלית ליה הך סברא דהרמב"ם והנמשכים עמו בבעיא דאתמר עלה אם תמצי לומר דחשבי ליה פשיטותא ה"נ ודאי יאמרו כך דהך בעיא דנכנסה לחופה ולא נבעלה סלקא בתיקו ויש הרבה מן הפוסקים דלא סבירא להו כשטת הרמב"ם ז"ל בעלמא וממנה יש לנו ללמוד בנדון דידן וכל זה פשוט אבל אם האשה טוענת שבא עליה נלע"ד שהיא נאמנת בכך וראיה מדאמרי' בס"פ בית שמאי גבי יבם שאמר לא בעלתי היא אומרת נבעלתי והוא אומר לא בעלתי הרי זו יוצאה בגט ואף על גב דפרש"י ז"ל עלה דמיירי כששהתה עמו שלשי' יום משום דטפי מל' יום לא מוקי איניש נפשיה דלא למיבעל מכל מקום היינו דוקא ביבם ויבמה וכדאמרי' התם על מתני' דיבמה שאמר' בתוך ל' יום לא נבעלתי כופין אותו וחולץ לה לאחר ל' יום מבקשים ואמרי' עלה מאן תנא דעד תלתין יומין מוקי איניש אנפשיה אמר רבי יוחנן ר' מאיר היא דתניא טענת בתולים כל ל' יום דברי ר' מאיר רבי יוסי אומר נסתרה לאלתר לא נסתרה לאחר כמה שנים רבה אמר אפי' תימא רבי יוסי עד כאן לא אמר ר' יוסי אלא בארוס' דגיס בה אבל אשת אחיו מיבזז בזיז מינה והשתא בין לר' יוחנן בין לרבה ודאי הלכה כר' יוסי דכיון שנסתרה לא מוקי איניש נפשיה אלא דלרבה מודה רבי יוסי ביבם דעד ל' יומין מוקי איניש נפשיה אבל מכל מקום בארוס אפי' לפי מתני' לא מוקי איניש נפשיה כלל ואין לחלק ולומר דדוקא גבי טענת בתולים הוא דסבר ר' יוסי הכי משום דאית לן לאוקמא בחזקת שלא נבעלה לאיש אחר מבלעדי אישה אבל בנדון דידן דלא שייך האי טעמ' לא וכדמחלק תלמודא בפ"ק דכתובות כיוצא בזה דאם כן היכי קאמר תלמו' אמתני' דיבמה שאמרה לא נבעלתי כו' מאן תנא דעד תלתין יומין מוקי איניש נפשיה כו' ר' מאיר היא דתניא טענת בתולים כל ל' יום כו' דילמא לעולם ר' יוסי היא ועד כאן לא אמר ר' יוסי אלא גבי טענת בתולים דיש לחלק כדאמרן אלא ודאי נראה דלא שנא כלל ובכל ענין מחזקי' לה בחזקת שנבעלה וכל שכן לפי הירוש' שכתב הרא"ש דאפי' שניהם מודים שלא נבעלה לא מהימנינן להו לעשות הולד שתוקי אלא מוקמינן לה בחזקת שנבעלה ואפי' בתוך ל' אבל אין לומר דהכא ודאי נאמנת כיון דהיא טוענת ברי שבא עליה ואנחנו לא נדע להכחישה ואם היא אומרת אמת דהא לא קימא לן כרב יהודה וכרב הונא דברי ושמא ברי עדיף אלא כרב נחמן דאית ליה המע"ה ואפי' בברי דמנה לי בידך והלה אומר איני יודע דהוי ברי טוב ושמא גרוע כל שכן בכיוצא דנדון דידן דהוי שמא טוב שלא הי' לנו לידע וברי גרוע דמשום דאנן לא ידעינן ואין הבעל חי להכחיש' אומרת כן דבברי ושמא דבכה"ג אפי' רב יהודה ורב הונא דאית להו ברי ושמא ברי עדיף בכה"ג מודו דהמע"ה כיון דהברי גרוע והשמא טוב וכדקאמר רב יהודה גופיה בריש הפרה דאפי' ניזק אומ' ברי ומזיק אומר שמא המוציא מחברו עליו הראיה משום דברי דניזק גרוע ושמא דמזיק טוב דהמזיק לא היה לו לידע והניזק טוען ברי משום דהמזיק לא ידע וכדכתב' התוספות בפ"ק דכתובות אבל מכל מקום אין לומר דהאי ברי כיון דהוי גרוע לא מהני כיון דאפי' למאן דאית ליה ברי עדיף במקום שמא (דשמא) [דברי] גרוע לא מהני אפי' במקום שמא והכא נמי בנדון דידן לא מהני ואפי' במקום שמא כיון דהוי ברי גרוע ולא דמי לההיא דטענת בתולים דמיירי בברי טוב ואף ע"ג דאיכא ברי כנגדו דהא טעמא דנאמנת משום חזקה דלא מוקי איניש נפשיה ולא תלי טעמא בטענת ברי כלל דלא מהניא שום טענה להוציא ממון אלא טעמא משום דאית לן חזקה דלא מוקי איניש נפשיה ודמי לחזקה דרוב נשים בתולות נשואות /נישאות/ דאמרי' דאפי' למאן דפליג בעלמא היכא דאיכא חזקה מודה ומיהו כל זה אינו אלא אם היה בריא יום או יומים כדרך שבא בשאלה אבל אם כשטבלה לנדתה לא היה בריא אלא חולה נראה שאין לנו לומר חזקה דלא מוקי איניש נפשיה דמי שהוא חולה מסתמא אינו בא עליה וכיוצא לזה כתב בתרומת הדשן דמי שהוא חולה מותר לאשתו נדה שתשמשנו אף על גב דכשהיא חולה אסור לו להטפל ברפואתה ויהיב טעמא דמלתא משום דכשהוא חולה לא חיישינן להרגל עבירה אלא שהרשב"א ז"ל בתשובה על שכיב מרע שגירש ואחר כך התיחדה אשתו עמו כתב דחיישי' שמא בעל אע"ג דהוא חולה ומייתי ירושלמי שאמר מעשה היה בא' שבעל ומת ונלע"ד דלא פליגי הרשב"א ותרומת הדשן דאף על גב דתרומת הדשן לא חייש להרגל עבירה היינו דוקא בההיא דנדה שאין לאסור מכח חששא זו אבל מכל מקום לענין הייחוד אין לנו להקל בזה ויש להחמיר לחוש לשמא בעל ומכל מקום יש לנו ללמוד מדברי תרומת הדשן מיהא דלגבי חולה אתרע חזקת לא מוקי איניש נפשיה דנהי דאיפשר אפי' לחולה לבעול מכל מקום כל שהוא חולה קרוב הדבר שאינו בועל ומספיק בכך לדחות טענת חזקה לא מוקי איניש נפשיה ואין לומר דהיינו דוקא במי שבעל כבר דלא תקיף יצריה כל כך ומשום הכי לגבי חולה לא חיישינן להרגל עבירה אבל היכא דלא בעל עדיין לעולם חיישינן וכדאשכחן בהוא ישן בין האנשים ואשתו ישנה בין הנשים דקודם שבעל הוא ישן כו' וכשבעל לא דהא מוכח בגמרא דכל היכא דאיכא שום טענה ומניעה שלא לבעול לא אמרינן לא מוקי איניש נפשיה וכדקאמר התם דלגבי יבמה עד תלתין יומין מוקי איניש נפשיה משום דמיבזז בזיז לה ואף ע"ג דהויא ביאה ראשונה ופשיטא דלא עדיף טעמא דמיבזז בזיז יותר מטעמא דחולי דאשכחן ביה דלא חיישינן להרגל עבירה.
שו"ת ראנ"ח סימן סח
 
ראה ראיתי שאלת המעשה והעדויות שהועדו על תביעת הקידושין שטען פלו' ותשובת הרב הכהן הגדול אשר השיב עליהם ובקש השואל ממני לחוות דעי אף אני והאמת שנראה לי שהיא משנה שאינה צריכה מאחר שכבר הורה בה חכם שלם הוא ושלמה משנתו שפתי כהן ישמרו דעת ותורה יבקשו מפיהו והוא חקר ודרש ובאר בחכמתו כל צדדי הספקות והורה כדת מה לעשות ולא הניח מקום למי שיבא אחריו אבל מכל מקום השואל הפציר בי הרבה אענה אף דעתי בענין ואנכי לא אוכל להמלט מלכתו' דעתי ונעניתי לו לעשות פשר דבר כמשיב בענין וכבלתי משיב כי יהיו דברי מעטים ובראשי פרקים ועם היות כי המלאכה מרובה וחלוקי הדינים השייכים בענין רבו כמו רבו מכל מקו' יהיו דברי מעטים אם לנחץ השואל ולאפס פנאי והיות היום יום מועד ואם מצד הראוי למשיב לפני כל יודעי דת ודין שלא להאריך בדברים הגלויים וידועים להם והמה בכתובים ואחרי הודיע כבר הרב המשיב כל צדדי הספק על כן עתה שלחתי את ידי לעת כזאת לכתו' קצת ראשי פרקים ומה שהוא גמר דעתי לענין מעשה ואשיבה ידי אחר כך להלכה ולא למעשה להשתעשע בדברי הרב ולהרחיב בדברים אם יסכים הפנאי על ידי ותחלת כל דבר אבאר חומר אסור זה אשר עליו אנו דנין עד היכן מגיע ואח' כך אדון בפרטיו ואומר שעם היות דחומרא דאסור אשת איש חמור טובא כמו שמצאנו תמיד מחמירים בה מכל מקום כפי העדויות שהועדו בענין לא מיבעיא כפי העדויות שהועדו בפסול העדים שנמצאת עדות עדי הקדושין בטלה אלא אפי' כפי העדויות האחרות אף על פי שלא נתקבלה העדות בפניהם כדינה מכל מקום לא נכחד דהעדות מוכחשת ושמכחישין העדים שלא בפניהם וכיון שכן נמצא חומר הדבר שאנו דנין עליו קל אסורו לא מיבעיא לכת הפוסקים הסוברים דתרי ותרי ספק' דרבנן הוא ומדאורייתא מוקמינן לה אחזקה אלא דבאסור אשת איש מחמרינן חומרא בעלמא אלא אפי' לכת הפוסקים הסוברים דתרי ותרי ספק' דאורייתא היא שהן רבים עתה הסוברים כן מכל מקום אסורא דרבנן הוא ועל זה אנו דנין וטעמא דמלת' שזו מחלוקת ישנה בין הראשוני' באסור הספקות של תורה שהולכין בהם להחמיר אם הוא מן התורה או מדברי סופרים שהרמב"ם ז"ל סבור שאסור הספקות היא מדרב' וכן דע' הראב"ד ז"ל שכ' בה כל הספקות בין בטומאות בין במאכלות אסורות בין בשבתות בין בעריות אין אסורים אלא מדרבנן וכן כתב גם כן בהלכות כלאים וגם הראב"ד ז"ל נראה שמסכים עמו שם ואף על פי שכתב זה שבוש גדול שהרי אמרו בכמה מקומות ספקא דרבנן לקולא ודאורייתא לחומרא וזו ספקא דאורייתא היא אבל היה לו לומר משום דהוה לה ספק ספק' ואפי' בדאורייתא לקולא אינו חולק על עקר דברי הרמב"ם שהוא אומר שאסור הספקות מדברי סופרים אלא חלק עליו במה שנתן טעם שמה שהקל באסור הטומאה שם מפני שהספ' מדברי סופרים שהוא מק' לו שע"כ לא מטעם זה הוא שהקלו בזה טפי שאף שהוא מדברי סופרים כבר אמ' בכל מקום שהולכין בו לחומרא כספק דאורייתא ואם כן יש לנו להחמיר בו אע"ג שהוא (מה"ת) [מד"ס] והוא מה שכתב וזו ספקא דאורייתא היא שנר' שלא על עקר דברי הרמב"ם בענין הספקו' הו' שבא לחלוק אלא על זו בלב' שאין הטעם הזה מספי' להקל כאן אלא צריך לומר טעם אחר והוא מה שסיים אבל היה לו לומר משום דהוה ליה ספק ספקא ואפילו בדאורייתא לקולא וכן הם דברי הראב"ד ז"ל בהל' כלאים ואם כן לדעת כל הגדולים האלה כיון דאית לן בנדון זה עדות מוכחשת והוי ספקא דאורייתא מכל מקום כיון דספקא הוי אין אסורו אלא מדרבנן ומעתה כל ספק שנסתפק אם עדות עדי הקדושי' בטלה אם לאו יש מקום להקל בענינם כיון שאף כשתמצי לומר שאין העדות בטלה מידי מוכחשת לא נפקא שאין אסורה אלא מדרבנן וכענין דמקילינן בספק ספקא ומעתה הנני בא לדון על הפרטים אשר אפשר לבטל עדות עדי הקדושין ועם שלא אמצא דבר מספיק בודאי כל שיהיה ספק בדבר יספיק להקל בעדו ואומר תחלה עדות המזימים אשר הזימוהו שלא בפניו ואיברא שאחר שזו מחלוקת ישנה בין הראשונים ז"ל הריב"ש והרלב"ח איני רואה את עצמי כדאי להכריע והרי א"כ ספק בענין אלא שיש לגמגם בזה וגם בעדות ההכחשה אשר בגוף העדות שהוא עדות פ' ופלו' שהעידו שהיו אצל המתקדשת כל היום כלו ולא נעשה עמה דבר דדילמא אין כאן אפילו דין הכחשה וזה שכפי הנראה מתוך השאלה שכמו שלא היה העד המוזם בב"ד כשהזימוהו המזימים כן גם כן לא היה שם המקדש ואם הדבר כן נראה דלא מהני כלל אלא לדעת הסוברים בקבלת עדים שלא בפני בע"ד דבדיעבד מקובלת וזה שהמפרשי' ג"כ מ"ש והזמ' שלא בפניהם נהי דהכחשה לא הוי הזמה מיהא הוי כתבו שטעם הדבר משום דהעדי' אין זה נוגע להם אלא לבע"ד וכיון שהבע"ד שם קרינן ביה והועד בבעליו וא"כ עד כאן לא מהניא הכחשה שלא בפני העדים אלא כשהבע"ד שם אבל בלאו הכי לא ומכל מקום יש בזו גם כן צד קולא מצד הסוברים דקבלת עדות שלא בפני ב"ד בדיעבד מהניא וכ"ש כשבאנו לזה מצד פסול העדים שפסלום שמועיל אפילו שלא בפניהם כמו שכתב הריב"ש והסמיך דעתו לדעת הרמב"ן גם כן ואף על פי שגם זו במחלוקת היא שנויה כמו שנמצא בתשובת ה"ר מנחם הארוך שהביא בבית יוסף מכל מקום יש בה צד אחר של קולא גם כן מצד סברת הסוברים דקבלת עדות שלא בפני ב"ד בדיעבד מהניא עוד יש כאן צד קולא אחרת מצד הטעם השגור בפי כל חכם לב והמקובל אצלנו מפי סופרים ומפי ספרים ומהר"ר יצחק הדרבי ז"ל כתבו משם מהר"ר דוד ן' זימרה ושאר גדולי הדור דבעניני אסור אישות לא שייך לו' קבלת עדות שלא בפני ב"ד שהב"ד עצמם הם בעלי הדין וכו' ובין להחמיר בין להקל איתמרא דזיל בתר טעמא ואין צ"ל מצד הפסול שהעדים נפסלים מחמת עברם על החרם שנהיו עדים על קדושין שלא בעשרה שאף אם בעלמא אין לבטל דין הקדושין מחמת זה מפני שלא כיונו לעבור על החרם שהמקדש מקדש שלא מדעתם מ"מ בכיוצא בנדון דידן שנהיו עדי' בכונה שאמר להם ראו שאני נותן זה החצי גרוש לקדושין והם עמדו שם ונהיו עדים בכונה כמו שנראה ודאי מדבריהם שרצה המקדש לעשות דבר הקדושין דאתם עדי ובעדות מוחזקת והם נטפלו בזה ודאי שהם עוברים על החרם במזיד והם פסולים לעדות ואם באנו לחלק ולומר דלא מיקרי פסולים כיון שאין פסולם אלא על ידי גמר קדושין אלו אף כשת"ל כן נהי שיועיל חלוק זה שלא לבטל קדושין אלא מטעם מקדש בפני פסולי עדות ואפילו מודים שניהם לא מהני דההי' שעתא כשרים הוו מכל מקום הכא שהאשה מכחשת אנו אין לנו עדות על הקדושין דהני סהדי דקא מסהדי כפי דבריהם פסולין נינהו ואין בית דין מקבלין עדותם:
 
איברא שעדין יש לחלק בענין אחר ולומר שכיון שאין עדים אלו פסולין אלא כשת"ל שכדבריהם כן הוא שקדש דאם לא כן לא עברו על החרם אם כן ממקום שבאנו לפוסלם הרי אנו מקיימים הקדושין ונהי שנמצאו קדושין אלו מתקיימין מאליהם ולא על ידי עדות מכל מקום כל כי האי גונא שפיר מהני להכחשת האשה דבזה אין צורך עדות ואם יבא אליהו ויאמר שנתקדש' בפני עדים והלכו להם הויא מקודשת ואם כן הכא נמי נימא דממה נפשך יש כאן אמות קדושין שאם העדים אינן פסולין הרי יש קדושין ואם נבא לפסול העדים מחמת שעשו קדושין בפניהם הרי אנו מודים בקדושין ובשעת הקדושין לא היו פסולים כדלעיל ועוד אני חוכך בזה מצד אחר דכיון דע"כ יש לנו לומר דמשכחת לה שיהיו קדושין כנגד חרם שלא ימצאו עדים בקדושין הנעשים בפחות מי' ושלא יהיו העדים פסולים כגון שלא הוזמנו העדים לכך או באיזה ענין אחר מצילו מן הפסול מדלא תלו מפקיעי קדושין כנגד החרם הטעם בכך כלל אם כן מאן לימא לן דלא ניפלוג דבוריהו ונאמר שהם עדי' על הקדושין ושנעש' כדרך שלא עברו דאין אדם משים את עצמו רשע וכמו פ' רבעני מכל מקום כל זה גם כן מידי ספקא לא נפיק ויותר קרוב לודאי שהם פסולין כ"ש הפסו' הנאמר על העד שהוא עצמו עבר וקדש כנגד החרם וכתו' עליו שזה הוא מבואר בפרסום אשר כפי הנראה הועד כן כבר בפניו איזה פעם או חשיב כהועד בפניו: עוד יש צד קולא קצת מצד המקדש אף על פי שאינו כדאי בעצמו וכמעט אפילו להצטרף עם אחרים מצד סברת קצת הסוברים דאדם שנשבע שלא לעשו' שום דבר ועשאו לא מהני משום דכל מלתא דאמר רחמנא לא תעביד אי עביד לא מהני ועם היות שענין זה נראה דחוי מעקרו גם התוספות כתבו שם בתמורה דבענין שבועה לא שייך לומר כל מלתא דאמ' רחמנא לא תעביד כיון שהוא בדא האסור וגם הרא"ש חלק בענין אחר דלענין שבועה לא שייך לומר כן כיון שאיפשר בהתרה מכל מקום כבר נמצא במרדכי שחש לה וכתב שאדם שנשבע שלא למכור אי זה דבר ועבר ומכר אין המכר מכר משום דכל מלתא וכו' ומהרי"ו גם כן פסק כן בתשו' ומעתה אף אנו נאמ' שכיון שהמקדש היה אסור עליו לעשות כן מצד החרם מאי דעבד לא מהני הן אמת שכל הפוסקים בענין הפקעת הקדושין הנעשים כנגד הסכמה וחרם נר' שהם חולקי' בזה מדלא תלו כלל טעמא בכך אבל מכל מקום כבר יש מי שסובר כן כדכתי' ואין לחלק ולומר דשאני הכא שלא היה חרם שלא לקדש והקדושין בעצמם מותרים הם אלא החרם היה שלא לקדש בפחות מעשרה וכמו שיראה הרואה מתוך הסוגיא של תמורה וק"ל סוף דבר הן רבים עתה צדדי הספק אשר מפניהם יצא בטול הקדושין האלה וראוי לסמוך עליהם במעשה כזה כמו שכתב הרב המורה וכמו שהוגד אלי שהסכימו גדולי המורים אשר אתנו פה וגם אני הקטן נעשה סניף להם מעפר דל.
 
אליהו ן' חיים:
שו"ת ראנ"ח סימן סט
 
שאלה לראובן היה בית שכורה מהגוי בעשרה לבנים ביום ולוה ראובן משמעון לזמן שנה או שנתים והשכיר לו הבית בלבן אחד ביום ומשכנה בידו לאותו זמן בנכיתא כנהוג ובהגיע זמן פרעון המלו' טוען ראובן שרוצ' לסלק את שמעון בלא זוזי ולנכות כל מה שהיה פורע לגוי בשכירות הבית שטוען ואומר שכיוצא בזה רבית קצוצה היא ושמעון אומר הריני ככל המון ישראל הנוהגים היתר בזה יורנו המורה לצדקה ושכרו כפול מאת ה' מן השמים.
 
תשובה כבר פסקו הרי"ף והרמב"ם דאין אונאה לקרקעות ואפילו מכר שוה אלף בדינר או שוה דינר באלף אין בהם אונאה ודלא כסברת ר"ת דפסק דדוקא עד פלג ולא פלג בכלל ונקטינן כהרי"ף והרמב"ם כיון ששניהם מסכימים לדעת אחת וכדכת' בבית יוסף בטור ח"מ סימן רכ"ז ודין השכירות שוה לדין המכר בענין זה וכדאית' בגמ' בעי ר' זירא שכירו' יש לו אונא' או אין לו אונא' אמ' אביי מי כתיב וכי תמכרו ממכר לעול' ממכר סתם כתיב ושכירות ממכר ליומי' הוא וכן כתב הרמב"ם בפרק י"ג מהלכות מכירה וכ"כ הטור /חו"מ/ בסימן (תע"ז) [רכ"ז] והכי נקטינן וכיון שהדין כן היה נראה לומר שאף על פי שראובן שכר בעשרה והשכיר באחד אין זה אלא כמתאנה במכרו ולא עדיף ממי שקנה קנין עול' בעשרה ומכר באחד דכי היכי דהתם אין בו דין אונאה הכי נמי בענין שכירות אין בו דין אונאה וא"כ לפי זה נר' שהדין עם שמעון. אב' כד מעיינינן שפיר נר' דעד כאן לא התירו אלא בזמן שזוכה השוכר באותו קרקע ופרע השכירות שאז כשחוזר ומשכיר בפחות את שלו הוא משכיר אבל כי היכא שפורע השכירות לגוי מדי יום ביום או מחדש לחדש הרי עדין בשע' שהשכירו לראובן אין אותו קרק' מושכרת לו מהגוי אלא לאותו חדש שעומדים בו ואלו רצה הגוי להוציאו בחדש שאחריו מוציאו בדיניהם והרי בחדש שאחריו חוזר ושוכר מן הגוי וכן מדי חדש בחדשו ואם כן נדון זה וכיוצא בו כמי שאומר לחברו הלויני ודור בחצ' הגוי ואני אפרע בשבילך שכל כיוצא בזה רבית קצוצה היא ואין להתיר בכיוצא בזה אלא בזמן שאין שכירות הקרקע המתמשכנת קצוב אלא שנבלעת עם קרקעות ודיורים אחרים אבל בכיוצא בנדון דידן שהדב' נראה ששוכר בעשרה ומשכיר בדבר מועט רבית קצוצה היא כדכתיבנ' ואם כן בנ"ד נר' שהדין עם ראובן אם יראה בעיני החכמי' היושבים על המשפט. מעפר דל.
 
אליהו ן' חיים:
שו"ת ראנ"ח סימן ע
 
מעשה בא לידי בראובן ש"מ שהיו לו בנים ובנות וצוה לתת לאחת מבנותיו סך ממון ומנה את שמעון אפוטרופוס על נכסיו ונפטר ראובן לבית עולמו וחיים הניח ונטפל האפוטר' בנכסים כמנהג ואחר כך נשא שמעון את בת ראובן ועמדה תחתיו קצת זמן ולא הספיק' בת ראובן לגבות מתנתה מעזבון אביה עד שמתה ולא נשאר ממנה זרע ואחרי מות הבת הנז' עמד שמעון ונט' מעזבון ראובן סך מתנת ראובן שנתן לבתו בינו לבין עצמו שלא בב"ד.
 
תשובתי שלא זכה שמעון בממון זה משו' דהלכה רווחת שאין הבעל יורש בראוי ובמלות האשה שביד אחרי' וע"כ לא נחלקו קצת מהפוסקים אלא במלוה שלותה האשה בעודה תחת בעלה משום דמן הדין אינה יכולה להלוות ולא עדיפא ממכירתה שהאשה שמכר' בנכסי מלוג הבעל מוצ' מיד הלקוחות אבל במלוה שנעשת קודם נשואי האשה נר' לכאורה דליכ' מאן דפליג כלל ואפי' ימצא בפירוש מי שחולק בזה כבר עלתה הסכמת הפוסקי' שאין הבעל נוטל במלוה בכה"ג וכל זה מבואר בעצמו ומעתה מתנה זו כיון שלא באה ליד האשה בחייה הרי היא כמלוה ביד יורשי ראובן ואין הבעל נוטלה וליכא למימ' דכיון דדברי שכיב מרע ככתובין וכמסורין דמו אם כן מתנה זו חשיבא כגבויה וכירושה שויוה רבנן ובכל מקום שהיא הרי היא בחזקת האשה וכירושה בעלמא ולכאורה היה נראה כן מתוך תשובת הרא"ש שכתב סוף כלל נ"ד במי שצוה לתת קרקע א' מתנה לבתו ואם לא תנשא יפול להקדש וחלתה הבת והשיאוה כשהי' חולה כדי שירשנה הבעל שלא יפול הקרקע להקדש ודן הרב ז"ל שלא עשו כלום מהטעמ' שכתב שם ואם מתנה שלא באה לידי גבוי חשיב ראוי לגבי בעל תפוק לי מהאי טעמא אינו כלום דשאני ההיא דהרא"ש שהמתנה היה בקרקע ולא מחסר גוביינא ועוד שודאי הגבוה הקרקע גם כן ועוד שאיפשר שהיתה בת יורשת ותנאי האב היה ההקדש שהיה מקדיש הקרקע אם לא תבא לידי נשואין ועוד דאין הכי נמי דבעל לא ירית בלאו הנהו טעמי שכותב הרב ז"ל אבל מכל מקום היה נופל אצל יורשי הבת ולא זכה הקדש בו כיון שנשאת ודן הרב ז"ל דלא עשו כלום וזכה ההקדש איברא שכתב שם וכ"ש שיבא לידי נכרי וכו' משמע שאם היו הנשואין נשואין היה גובה אותו הבעל והעיקר כמו שאמרנו שאותו קרקע הוא גבוי לאשה אבל מתנת מעות דכה"ג כיון דמחוסר גוביינא לא חשיב מוחזק כלל וכיוצא לזה מצאתי למהרר"י ז"ל בת"ה סימן ש"ן שנשאל על ראובן שצוה מחמת מית' שינתן מנכסיו לבת בנו כ' ליטר' ותקנה בהם חגורה ונפטר ראובן ואחר כך נפטרה בת בנו קודם שהגיעה לידה המתנה והניחה בן קטן אחריה ונפטר ובא בעלה ותובע העשרים ליטרא וכתב הרב ז"ל נר' שאם לא היה זרע לאשה זאת ודאי לא הוי שום ממשא בתביעת הבעל משום דכה"ג לא בא ממון זה ליד האשה ומחוסר גוביינא חשיב ראוי ואין הבעל יורש את אשתו בראוי וגרע טפי ממלוה בש' דאית ליה לאתתא בנכסי מלוג שלה דלא ירית לה בעל משום דחשיב ראוי אף על גב דההוא ממון אתא לידה כבר ומטעם דהיה שמעון זה אפוטרופוס על נכסי ראובן והיו כל הנכסים בידו לא חשיב נמי מוחזק דאם באת לומר דכיון דאיהו גופיה מוחזק בנכסי' אם כן בטל כאן דין ראוי אף על פי שהוא ראוי לגבי אשתו ליתא כלל דהא לענין בכור אמרינן בגמרא דבמלוה שעמו פליג ופירש שם רשב"ם הטעם משום דבכור ניחא ליה שיהיו נכסיו משועבדים לאב שעבוד גמור כדי שיטול מהם פי שנים משמע דאי לאו האי טעמא לא אמרינן כיון שהממון שהוא בא לזכות בו הוא בידו הרי הוא כמוחזק לגמרי וכאלו הוחזק ביד מי שבא לו הזכות ממנו וכ"ש שאפילו היינו אומרים כן במלוה שיכול להוציאה לא נאמר כן בנכסי המת ביד האפוט' שאינ' אלא כפקדו' וגריעי מפקדון וטעמא דשעבוד נכסים כמו בבכור לא שייך הכא כלל הילכך לא מהניא אפוט' לזה כלל ואם באת לומ' מפני ששמעון זה בעל מקבל המתנה ויד אשה כיד בעלה ואלו האשה עצמה היו בידה מנכסי ראובן לא הות חשיבא מחוסרת גוביינא כיון שיש תחת ידה שעור המתנה אף על פי שלא באו לידה בתורת מתנה ואם כן בעלה הרי הו' כמוה ונכנס במקומה להחזיק במה שבידו במקום אשתו ולהחשיבה כמוחזקת בנכסים וכיון שהאשה מוחזקת בהם ירית להו בעל ולא דמי לבכור שאין ידו כיד אביו להחשי' המוחזק בידו כמוחזק לאביו זו גם כן אינה שאם אמרו שיד אשה כיד בעלה ומה שקנתה אשה קנה בעלה לא אמרו שיד הבעל כיד האש' ואף על גב דבעל בנכסי אשתו אינו צריך הרשאה היינו משום שהוא דן על הפירות וכו' ועוד דה"ל תופס לב"ח במקום שחב לאחרים ואפילו עשאו שליח לא מהני ועוד דאעיקרא דדינא פירכא שאיפשר שאפילו היתה האשה עצמה תפוסה לא הוה מהני והרשב"א ז"ל כתב שמלוה שהלותה האשה לבעל הויא כמלוה שעמו דבכור ופליג אבל לא אתי עלה כלל מטעם דידו כידה והרי היא כמוחזקת היא עצמה בממון ואף על גב שהוא חייב לה מ"מ הוא נכנס גם כן במקומה לזכות ועוד שאפילו אמרנו כן במלוה באפוט' נראה דלא חשיבא כלל דלעולם בחזקת יורשים קיימי וזה מבואר בעצמו. מעפר דל.
 
אליהו ן' חיים:
שו"ת ראנ"ח סימן עא
 
נשאלתי על ראובן שנשבה לבין הגוים וכשהיו השבאין מוליכין אותו למקומם עבר דרך בלוגרדו שהיו יהודים שם ומדי עברו אמר לקצת יהודים אשר פגע בהם בבקשה מכם שתכתבו גט לאשתי שהיא בקושטאנ' כי לא אדע מה ילד יום ולא תשאר אשתי עגונה והגיד להם שמו ושם אביו ושם האשה ושם אביה והסתפקו אחר כך אם יתנו הגט הנז' אחר שלא אמר להם תנו או אי מדמינן ליה ליוצא בקולר ולכל הני דלא בעי למימר תנו:
 
תשובה לענין הספק שהסתפקו נראה פשוט דהוי כמסוכן ודאי דלא בעי למימר תנו כיון שהשבאים היו מוליכין אותו ולא היה יכול להתמהמה ויכולין לכתוב וליתן אבל כאן יש ספק אחר אשר מחמתו איני רואה לעשות מעשה לכתחלה והו' כיון שהאיש ההוא הלך בדרך מרחוק בחזקת שבוי ושוב לא נודע מה היה לו וזה שאף על פי ששנינו בפ' כל הגט המביא גט ממדינת הים והניחו זקן או חולה נותנו לה בחזקת שהוא קים וכן לענין תרומה בפרק המפקיד בעובדא דההיא סבתא חייש תלמודא דלמא שכיבא סבתא לענין הורדת קרוב לנכסיה והתוספו' שם הקשו מהך דפרק כל הגט ותירצו דהתם משום עגונא דאתתא הקלו ועוד תירצו דגבי שבוי חיישינן טפי דילמא מת מחמת ייסורין והשתא כפי תרוץ ב' של התוספות בשבוי לא אמרינן שהוא בחזקת שהוא קיים אף לענין גט והכא נמי אין ליתן לאשה גט זה ויש לחוש לתירוץ זה וצ"ע.
 
עוד קרה בענין השבוי הזה שהיתה לו אחות נשואה כאן בקושטאנטינה ומתה ולפי התקנה שבקושטאנטינה זוכה אחיה השבוי בחצי הנדוניתה ונשאלתי כדת מה לעשות בחלק הירושה הנוגעת לו ונמצא כאן איש א' שמנהו פקיד והרשהו על נכסיו בצאתו את העיר וגם יש לו גואל קרוב כאן.
 
תשובה אם לא היה המורשה שמנה השבוי על נכסיו הב"ד ממנין אפוט' וגובה הירושה מיד המחזיקים בה ומניחה ביד ב"ד ואין נותנין אותה ביד הקרוב דאע"ג דאמרו מורידין קרוב לנכסי שבוי היינו דוקא בקרקעו' שהם נפסדי' אם יונחו כן בלתי עבודת שדה וכרם אבל בנכסי' דלית להו פסידא אין נותנין אותם ביד שום איש אלא ב"ד מחזיקים בהם דומיא דהניחה קמה לקצור וענבים לבצור וזתים למסוק שאמרו בגמרא בפרק המפקיד שב"ד יורדין לנכסיו וממנין אפוטרופוס וקוצר וכו' ויהיה שמור לבעלים ואחר כך מורידין קרוב לקרקעות אבל מצד האיש שמנה הוא מורשה על נכסיו יש לספק ולראות משום דכיון דמנהו על נכסיו הרי הוא ממונה על ירושה זו גם כן שהיא עכשיו ממונו דכיון דבשעת המנוי לא היה לו זכות בממון זה ודאי אינו מורשה עליו וכדאמרי' באומר לחברו צא וקדש לי אשה דלא מצי מקדש לו אלא אשה שהיתה ראויה לו בשעת מנוי השליחות אבל אשה שלא היתה ראויה לו אז אף על פי שעכשו היא ראויה לו לא מצי מקדש לה וה"נ דכותה ובודאי דלא אסיק אדעתיה שתמות אחותו ויצטרך שלוחו לגבות הירושה כדאמרינן בפרק הנזקין לא אסיק אדעיה דמית לוה ונפלי נכסי קמי יתמי והילכך ודאי לא הורשה עליהם אבל מכל מקום כיון דחזינן דאיהו הוה מהימן ליה לשבוי ומנהו מורשה אם כן יש להפקיד בידו דומיא דההיא סבתא דהוו מפקדי גבה כל יומא: מעפר דל.
 
אליהו ן' חיים:
שו"ת ראנ"ח סימן עב
 
על פי הדברים האלה שאול ישאלו על אשה אחת שמת בעלה בלא בנים והיה לו אח שהיו לו סמנין מובהקין אם מתירין אשה על פי עדות זו ולכאורה יש לספק בו משני צדדי' הא' מצד שלא הכיר המעיד את האיש ולא שמו ושם אביו רק העיד על איש שהיו בו סימנים אלה ששמע שמת והצד האחר מצד שאין בעדות זו שני עדים אלא עד אחד בלבד והנה מצד הספק הא' נראה להקל ודאי דאפילו לדברי האומר דסימנין לאו דאורייתא סימנין מובהקין טפי הוו מדאורייתא וכבר האריך הרא"ם ז"ל בענין זה הרבה בתשובתו יעויין שם והרב בעל בית יוסף וכו' ולענין הספק האחר שהוא עד אחד צ"ע מפני שהרא"ש ז"ל והטור בנו מחמירים בענין עד אחד ביבמה ואף על פי שרבו כמו רבו המתירים הריא"ף ז"ל וכל הנמשכים עמו אנו אין לנו להכריע במחלוקת גדולי הפוסקים ואפילו ברבים כנגד מועטין במקום אסור ערוה אך יש לנו לחקור על הסכמת האחרונים הקרובי' אלינו היאך נהגו בדבר גם מנהג מקום היבמה הנז' אשר היא עומדת שם והנה מנהג קוסטאנטי' ושאלוניקי כפי מה שכת' המהר"י ן' לב ז"ל הוא להתיר ומכל מקום לכאורה היה נראה להחמיר בנדון זה שמקום ההוראה הוא בארץ אשכנז מפני שהרא"ש ז"ל בתשובה כתב שהחמיר במעשה שהיה בארץ מאגנאציאה ובא בטענה מפני שהרא"ש הוא רב של הספרדים ובודאי שמנהגם הוא ע"ד רבם וממנה יש ללמוד ק"ו על מקומות אשכנז שודאי מנהגם הוא ע"ד הרא"ש שהוא רבם אך הר"י ן' לב כתב בתשובה שמנהג שאלוניקי הוא להתיר ונראה אם כן שענין זה יצא מן הכלל שלא להמשך ע"ד רבם כיון שקהלות שאלוניקי הם ספרדי' וכפי דברי הרא"ם הרא"ש הוא רבם: ומעתה אף במקום אשכנז איפשר להקל כנגד דעת הרא"ש ז"ל ויותר מזה ימצא המעיין בתשובת הר"מ מפדואה תשובת הרב הנז' ותשובת רב אחר מהר"ר נתן שניהם כאחד נטו להקל לענין מעשה על פי דברי המרובים ואף על פי שהם אשכנזים והמעשה גם כן כפי הנראה לכאורה היה בארץ אשכנז ואף על פי שהר"ם מפדואה עשה סניפין להתיר מטעם אחר גם כן ככתוב שם מכל מקום עקר טעמו נראה שם שהוא מפני שהוא מכריע כדברי המתירים הילכך אם במקום היבמה אין מנהג ברור להחמיר נר' להתיר על פי הכרעת האחרונים אשר כתבנו והיושבים על המשפט במקום היבמה הם יבחרו הטוב והישר: מעפר דל.
 
אליהו ן' חיים:
שו"ת ראנ"ח סימן עג
 
שאלה איש פלו' הכהן הוא תושב ארטא הלך באנקונה וקדש שם אשה ואחר כך בא בקוסטאנטינה וקדש לו שם אשה אחרת גם כן ונפל למשכב בקושטאנטינה ונתן גט לארוסתו שבקוסטאנטינה כדי לפוטרה מזיקת יבמין ומת מתוך חליו ובגט שנתן נפל ספק אם היה כשר אם לאו ואחר ימים בא בקוסטאנטינ' אח אחד של המגרש והמגורשת הנז' עמדה ונתקדשה לאחד מן השוק ואחר כך עמדה ותבעה מהאח שיחלוץ לה כיון שנפל ספק בענין הגט אם היה מתיר אם לאו והיבם אומר שאינו רוצה לחלוץ מפני שיצטרך א"כ לחלוץ גם לאחרת והוא רוצה לקיים מצות יבום על כל פנים להקים לאחיו שם בישראל ואם אינו יכול ליבם את זאת מפני הספק שמא הגט היה מתיר וה"ל גרושת אחיו הוא ילך באנקונה וישא את ארוסת אחיו אשר שם ויקיים מצות יבום גם יזכה בנכסי היבמה ובנכסי אחיו אשר ביד האשה היבמה הנז' אשר לא יוכל להוציאם מידה ונמצא ייבומה נאה לו וממה נפשך תשאר זו מותרת ואפי' אם יחלוץ לאותה שבאנקונה מה שאין כן כשיחלוץ לזו שאין חברתה ניתרת בחליצת זו דדילמא הגט היה כשר וכאלו חלץ זרה בעלמא ואין האחרת נתרת גם שהוא מוכרח לחלוץ גם האחרת גם אפשר שזו תצטרך לחזר על שאר האחים גם כן שיש לו ואם תעשה המצוה על ידי האחרת חליצה או יבום לא תצטרך חזור.
 
תשובה אלו לא היתה היבמה האחרת ודאי היו כופין את זה לחלוץ לזו בעלת הגט דכיון שאינו יכול לכנוס יש לו לחלוץ להתיר אותה וכן כתב הרשב"א בתשובה בפירוש אבל במה שטוען מצד יבום האחרת יש לדון אם שומעין לו אם לאו ואף על פי שמשנה שלמה שנינו תלה בקטן עד שיגדיל או בגדול עד שיבא ממ"ה אין שומעין לו ומסיק בגמ' דאפילו למ"ד ביאת קטן עדיפא אין שומעין לו דשהויי מצוה לא משהינן מ"מ צ"ע מצד קצ' חלוקי' שיש בין נדון זה לההי' דמתניתין א' דבההיא דמתניתין לא ידעינן כלל שיבא האח ממדינת הים או הקטן שיגדיל דאף על גב דהוא הולך וגדל מעצמו מכל מקום כיון דהשת' קטן הוה ליה כמאן דליתיה ואפילו יבא האח ממדינת הים ויגדיל הקטן לא ידעינן אם רוצה ליבם או לאו אבל בנדון זה היבם והיבמה ראויין ליבום והיבם אומר שהוא ילך שם וייבם. ב' דבמתניתי' תולה הדבר באחר לומר שאחיו ייבם וכל כי האי גוונא אין שומעין לו מפני שאין אדם חוטא בשביל שיזכה חבירו ואומרים לזה עליך מצוה חלוץ או יבם אבל בנדון זה הנה בא בטענת עצמו שהוא רוצ' לקיים מצוה והיאך יעבירו ממנו מצותו מפני עיגונה של זו: ג' שבמתניתין כשם שהיבום מצוה כך החליצה מצוה ומ"מ הוא מקיים מצוה בחליצה אבל בנדון זה אפשר שאין המעשה זה מצוה כלל שהגט היה כשר ואף על פי שמ"מ צריך לחלוץ גם האחרת ויקיים מצוה בחליצת האחרת מ"מ במה שירצה לכוף אותו עכשו אפשר שאין כאן מצוה: ד' דבשלמא התם אין שם אלא כפיית אותה חליצה אבל כאן על ידי חליצה זו אתה בא לכפות על החליצה האחרת גם כן ובשלמא חליצה זו אי איפשר לו ליבם אבל החליצה האחרת שהיתה בת יבום היאך יהא נכפה עליה ומי יודע אם חליצה זו אינה כלום ואין צורך לה ואתה כופה אותו על החליצה האחרת שמן הדין היה יכול ליבם וכ"ת שזה אינו כלום דבכל חליצה מסופקת נמי שאנו כופין עליה דומיא דגט שנפל בו ספק שכתב הרשב"א שכופין על החליצה יש לספק נמי שמא הגט בטל לגמרי והיא בת יבום ואפילו הכי כפינן עלה אלא שתשובת דבר זה שאין אנו כופין לחלוץ אבל הוא חייב לכנוס או לפטור וכיון שאינו יכול לכנוס מפני הספק הרי ממילא הוא מחוייב לחלוץ ומעתה י"ל גם כן שכיון שמפני הספק הו' זקוק לחלוץ לזאת הרי האחר' נאסרת עליו ואינו יכול לכונסה וממילא הוא זקוק להתירה אבל מכל מקום קשה הדבר להפריז מדת שהויי מצוה לא משהינן אפילו בכי האי גוונא וחידוש הוא ואין לך בו אלא חידוש' ונחוש לכל החלוקים שאמרנו:
 
איברא שהחילוק הא' נראה דחוי מכלל דברי הגמרא דאיבעיא ליה חליצת גדול וביאת קטן הי מינייהו עדיף ובעי למיפשט ממתני' דתלה בקטן וכו' ואם איתא דאיכא לפלוגי בין ספק לודאי [היכי] מצי מייתי מינה ראיה וה"ל לפלוגי בין ספק לודאי אלא נראה דלא שנא ומלישנא דשהויי מצוה לא משהינן משמע נמי שאין הטעם אלא משום שהויי מצוה דלא משהינן לה כלל אבל מכל מקום ראיתי בתרומת הדשן שכתב בפירוש דההיא דתלה בקטן עד שיגדיל ובגדול עד שיבא ממדינת הים דוקא משום דאיכא ספקא שמא לא יבא ממדינת הים או שמא ימות הקטן אבל אם הוא ממדינה למדינה בא"י אין כופין אף על פי שמדברי הרמב"ם אינו נראה כן והשתא תקשי דאם כן היכי פשיט בגמרא ממתניתין דביאת קטן עדיפא אלא נראה דמאי משני בגמרא וליטעמיך וכו' אלא שהויי מצוה לא משהינן היא גופא משני דשהויי מצוה לתלות המצוה בספק לא משהינן ונמצא לפי זה דלא אמרינן שהויי מצוה אלא כשהדבר ספק וכי תימא הכא נמי בנדון דידן ספקא הוא דמאן יימר דייבם דילמא לא תרצה להתייבם לו מכל מקום לא דמי דבדידיה תלה רחמנא וכל שהוא לא ירצה לחלוץ לה אין כופין אותו לחלוץ וכותבין עליה אגרת מרד ומכל מקום אינו חולץ לה ולא מבטל הוא מצות יבום בידים ומיהו כל זה אלו תלינן הדבר מפני ספק היבום דשמא אפילו אחר שיבא הגדול ממדינת הים או אחר שיגדיל הקטן לא ירצה ליבם דבכי האי גוונא איכא למימר דבנדון זה לא שייך האי ספקא אבל אם נתלה הדבר מפני ספק הביאה והגדלות דשמא לא יבא ממדינת הים או שמא לא יגדל הקטן בנדון זה גם כן שייך הספק עצמו כיון שהיבמה האחרת אינה כאן אלא במדינת הים דשמא לא יזכה ללכת שם ובתרומת הדשן תולה הספק בהדיא בשמא ימות הקטן או לא יבא הגדול ממדינת הים עדין יש לו' דשאני ספק דלא יבא ממדינת הים שלא ידענו אם רצונו כלל לבא אם לאו ואיפשר שלא יבא לעולם וכן כתב שם בפירו' ואיפשר שלא יבא לעולם אבל הכא שעומד וצווח שהוא הולך שם והדבר תלוי בידו לעשותו לא דמי כלל ואף על פי שעדין נשאר ספק דדילמא לא יזכה לילך שם וכל הדרכים בחזקת סכנה להכי לא חיישינן שהרי לא תלה הספק בגדול שיבא ממדינ' הים לשמא ימות כמו בקטן שיגדיל אלא לשמא לא יבא לעולם ובקטן שחש לשמא ימות היינו משום דקטן כל שהוא קטן לאו בר הכי הוא וצריכין אנו לשנוי בריתו מקטן לגדול והוי כאלו אנו ממתינים לבריה חדשה וכל שעדין קטן אנחנו חוששים שמא לא יצא לעולם מכללו לכלל אחר. החלוק השני היה נרא' לכאורה חלוק ברור וחזק ובטולה מתורת הגמרא לא למדנו אבל מתוך תשובת אח' שהשיב הריב"ש יש לדקדק דאין לחלק בכי האי גוונא שכתב בסימן תק"ט מעשה שעשה בזמנו על יבמה שיצאה קול שבעלה היתה לו אשה אחרת במדינת הים וכפו את היבם שהיה כאן לחלוץ ולמד עליה' הרב זכות שאחר שלא היה יכול ליבם מפני הקול מן הדין יש לכופו לחלוץ ואין ממתינין לו עד שיתברר הקול והרי במעשה ההוא היבם הי' בא בטענת עצמו שהיה רוצה הוא ליבם ואיפשר שיתברר שלא היתה אשה אחרת לבעלה או שלא נתן לה בן וייבם את זו או את האחרת ואפילו הכי משום שהויי מצוה כפו אותו לחלוץ אבל גם בזה יש לדחות דשאני הכא שאיפשר שעל ידי ברור הקול לא יבא לידי יבום לעולם וכל שכן אם יתברר שהיתה לבעלה אשה אחרת שלא יוכל אפילו לחלוץ לעולם מפני שאתה מצריכה כרוז לכהונה כמו שכתב שם ואם תמצי לומר שנתן לה בן ואין כאן יבום כלל מה שאין כאן שיש לפניו מצות יבום בודאי גם לקיחת הרשות מהמלך שכתב הריב"ש שם שנראה לו ברור שאין ממתיני' לו עד שיקח רשות מהמלך ולא דמי כלל כיון שאין הדבר תלוי בידו אלא ביד המלך ומי יימר דמזדקק לזה מלכא ויהיב ליה רשותא ואפי' מרבה לו בדמים והוי מחוסר מעשה ודאי וכדאמרינן במסכת קדושין פירות ערוגה זו מחוברין יהיו תרומה לכשיתלשו ונתלשו דהוי תרומה משום דכל שבידו לאו מחוסר מעשה ופריך מהאומר לאשה הרי את מקודשת לי לאחר שאתגייר דאינה מקודשת ומשני גר נמי לאו בידו דגר צריך שלשה ומי יימר דמזדקקו ליה שלשה וכ"ש שלענין מעשה גם כן שלא סמך הרב אלא בצרוף כל הטעמים שכותב שם ואף הוא לא עשה אלא שלמד זכות על העושי' כן וכ"ת מכל מקום יתכנו דבריך אם היבם היה כאן דבכה"ג אין לומר שהויי מצוה לא משהינן אלא במקום ספק דוקא וכמו שכתבנו אבל כשאין הדבר ספק דומיא דעד שיבא ממדינת הים נטרינן לה משום דכשיודע הדבר שאין שם יבום מצד אחר הרי היבם לפנינו ונאמר לו לחלוץ אבל כשהיבם רוצ' לצאת מכאן וללכת אל ארץ אחרת אם אחר כך נצטרך לחליצתו לא יראה ולא ימצא ונמצאת זאת מתעגנת: איברא שיש מקום לספק מהצד הזה אבל מתוך דברי ת"ה נראה שאפילו בכי האי גוונא דוקא היכא דאיכא ספקא אבל היכא דליכא ספקא לא ואפילו תולה בקטן עד שיגדיל או בגדול עד שיבא והוא הולך מאתנו וזה אני מדקדק מתוך תשובת ת"ה שמצאתי כתוב בדין ראה הלבנה בחדושה שדקדק מתוך סוגיא זו דיבמות דכשאין לחוש שתדחה המצוה לגמרי משהינן מדנקט תלה בקטן עד שיגדיל ובגדול עד שיבא ממדינת הים ולא נקט ממדינה למדינה בא"י ומה דמות יערוך הרב לשאלתו מההיא דחליצה דהתם דין הוא לכך משום דאם יקרה שלא תראה הלבנה תעבור המצוה לגמרי אבל בההי' דתלה בגדול אם לא יבא לא תעקר המצו' לגמרי שהרי יבם זה לפנינו והי' לו לרב ללמוד דינו במכ"ש ולעולם יש לחוש בברכת הלבנה אפילו לא היה לנו ההיא דיבמות אלא ודאי נראה דסבירא ליה לרב דאי לאו מתניתין הוה אמרינן דנטרינן לגדול ואפילו הלך לו הקטן אחר כך דתלה בגדול איכא לספוקי שלא יבא לעולם אבל אי לאו הכי אפילו הלך לו היבם ותולה בגדול שיבא ממדינה קרובה נטרינן ליה וסמכינן על הגדול שיבא ומניחין את זה ודכוותא כל שיש ימים מהחדש שיהי' אפש' לברך סמכינן עלה ומניחין מלברך עכשו ואף על גב דמ"מ איכא ספקא פורתא בין בגדול שיבא ממדינה אחרת בין בלבנה שלא תראה אפי' בימים הרבה ומכל מקום עדיין הדבר צריך תלמוד מחמת הליכת היבום מצד אחר כיון שהיבם א"א לו לקיים היבום הזה אלא א"כ ילך לו אל ארץ אחרת יש לומר שכופי' אותו לחלוץ שאפילו במי שאשתו תחתיו כשבא לילך למדינת הים כופין אותו לכתוב גט לאשתו כמו שכתב הרא"ש ז"ל בתשוב' כ"ש שעדיין לא נשאה שנאמ' לו שיתירנה כדי שלא תשאר עגונה וכל טעמא דשהויי מצוה מהכא מטעם זה כופין אותו להתיר אלא שנראה דאי משום הא לא אירייא וכמה תשובות בדבר חדא דבשלמא התם חיישינן שמא יקרה איזה אסון בדרך או נשבר או נשבה אין רואה ותשאר האשה באלמנות חיות ולא תהיה לה תקומה אבל בנדון זה אפי' יעלם היבם הזה יש עוד אחים אחרים שיוכלו להתירה ואין לחוש שיהיה לה ענין אחר יותר ממה שיש לה עתה שהיא זקוקה ליבם ועוד דבשלמא גט שאיפשר לתקן ע"י תנאי הורה כן הרא"ש ז"ל דבהיותו טוב למה יקרא רע וכופין אותו על מידת סדום אבל חליצה דאי איפשר על ידי תנאי לא נאמר יחלוץ לה חליצה מוחלטת ותאסר האחרת עליו וזה ברור ואין לחלק כלל מצד היות היבמה במ"ה והיבם רוצה ללכת אחריה מצד הטעם הזה ולא נשאר ספק מפני הליכתו אלא מצד ספק יבומו כיון שאינו נשאר כאן לפנינו וגם הולך לדרך סכנ' ואריה וגנבי או צנים פחים בידי שמים נינהו ואזהר עליהו יעקב וקרהו אסון וכבר כתבנו לעיל דאין ענין זה ברור הילכ' מכל הנז' עמדתי מרעיד להחזיק בכפי' ולא ימלאני לבי להטפל בה שמא אכשל בחליצה פסולה וכל שכן אם הספקות שנפלו בגט הם קרובים לבטל הגט יותר מלקימו וקרוב הדבר להיותה עולה ליבום ומחמת שנתקדשה לאחר וקדושין תופסין בשומרת יבם ומעתה א"א לו ליבמה אפי' לא היה ספק בגט אין לכופו על החליצה כיון שהיא נתנה אצבע בין שניה וזה מבואר בדברי הרשב"א ואין להחזיק בו כאן על כן אני אומר לדבר על לב היבם לרצותו בכך ולהשיא עצה לחלוץ ולא ליבם בזמן הזה שפיר דמי ולענין הממון אשר הוא טוען שיפסיד ביד היבמה האחרת אם לא ייבם ירצוהו ברצי כסף ועדין לבי נוקפי מפני עגמת נפש על עגון היבמה האחרת שאם יכול ליבמה ילך שם היבם וייבם או יחלוץ וזו תפטר מאליה אבל אם תאסר עליו על ידי חליצת זאת לא ישוב עוד באיתניה ותצטרך לכתת רגליה ללכת אחר היבם לבקשו כדי לחלוץ לה והוא יתברך ינחנ' בדרך ישרה.
שו"ת ראנ"ח סימן עד
 
שאלה יצחק אלזהר טבע בים בין ג'יפרי לטריפולי ובאו עדים והעידו על מיתתו בפני בית דין וזה טופס המעשה בית דין אשר התקבלה העדות בפניהם במותב תלתא כחדא הוינא ובא לפנינו ר' יוסף אל מצחק מיקומירג'ינה והעיד לפנינו בתורת עדות איך הוא ויאודי אחר נקרא שמו מצליח דשלירנו מצפת היו עומדים על שפת הים בטריפולי ושם בא יאודי אח' נקרא שמואל גי'קו ואמר להם דעו לכם איך יאודי אחד אשר נקרא שמו יצחק אלזהר מאנדרינופלא אשר יש לו אשה שם באנדרינופלא טבע בים בין ג'יפרי לטריפולי ואני וחברת הקברים אשר בטריפולי קברנוהו ואתם תגידו את דברי זה בלכתכם בקושטנדינא ותעשו המצוה הזאת כדי שלא תשאר אשתו עגונה כמו כן במעמ' זה עצמו בא מצליח דשלירנו הנז' והעיד בתורת עדות ככל דברי העד הראשון והוסיף עוד בעדותו ואמר כי שמואל ג'יקו הנז' אמר לו למצליח הנז' איך יצחק אלזהר הנז' יש לו ב' נשים א' באנדרינופלי וא' בשאלוניקי ושאלנו מהעדים אם היו מכירים את יצחק אלזהר הנז' או את אשתו ואמרו שלא הכירום כלל אלא שמואל ג'יקו הנז' אמר להם הדברים האלה והם מעידים מה ששמעו מפי שמואל ג'יקו הנז' ואנו בית דין מה שהעידו בפנינו העדי' כתבנו וחתמנו ג' לסיון השל"ז ושריר וקים עד כאן טופס המעשה ב"ד ושאל השואל אם אשת יצחק אלזהר הנז' מותרת ע"פ עדות זו או לאו:
 
תשובה כיון דבעדות זו הזכירו שם המת ושם עירו נראה ודאי דסגי בהכי דע"כ לא נחלקו המפרשי' אלא כשלא הזכיר אלא שמו ושם אביו ולא הזכיר שם עירו אבל כל שהזכיר שמו ואת כנויו ושם עירו סגי בהכי וכ"ש מה שהזכירו עוד שהיתה לו אשה באנדרינופלה ומה שהוסיף עוד העד האחר שהיו לו ב' נשים דלא מספקי' ודאי באחר ומתירין את אשתו גם אין לספק דילמא אותו העד שמואל ג'יקו המגיד לאלו העדים אמר בדדמי למאן דאמר דמים כמלחמה דמי וחיישינן דילמא אמר בדדמי דכל שיאמר העד קברתיו לא חיישינן בדדמי וכאן הרי אמר שמואל ג'יקו שקברוהו הוא וחברת הקברים אבל מה שיש לספק בזה הוא שהעדים האלה לא העידו אם אמר להם שמואל ג'יקו שראה את יצחק אלזהר כשיצא מן המים מיד או אם ראה אותו אחר שנשתהה או אם ראהו שם מת ולא ידע אם יצא מהמים תוך אותה שעה או מקודם לכן ובטבע במים בעינן שיראו אותו לאלתר כשיעלה מן המים כדאמרינן בגמרא פרק בתרא דיבמות גבי ההוא גברא דאטבע בדגלת ואסקוהו אגשרא דסביסתנא ואנסבה רבה לדביתהו אפומ' דשושביניה לבתר ה' יומי וכו' ומסיק עלה והני מילי דכי אסקוה חזייה בשעתי' אב' אשתהי מתפח תפח ובפרק האשה שלום נמי גבי שני תלמידי חכמים שהיו באים בספינ' וטבעו והשיא רבי את נשותיהם ע"פ נשים ומסיק עלה דאמרי אסקינהו קמן וחזיתינהו לאלתר והרי"ף ז"ל הביא כל זה בהלכותיו גם הרמב"ם ז"ל כתב כן בפרק י"ג מהלכות גירושין אלא שבדברי הרמב"ם ז"ל היה מי שגורס ונשתהה כ"ד שעות וכבר העלה הר"ן והר"ם י"ל /ז"ל/ שאין זו גירסא נכונה אבל הגרסא הנכונה בדבריו היא שצריך שיראוהו בשעתו וכן כתבו כל פוסקי הלכות אף על פי שהרא"ש ז"ל גבי עובדא דשני תלמידי חכמים כתב וז"ל ויראה הא דבעינן הכא וחזיוה לאלתר היינו לפי שראה הטביעה כו' ונראה לכאורה מדבריו שאינו מצריך ראיה לאלתר כשלא ראה הטביעה אבל מכל מקום איפשר לפ' שם בדבריו דאינו מצריך ראית הטביעה אלא להצריך סימנים אבל לענין ראית לאלתר בכל גוונא צריך שיראוהו לאלתר וכן נראה מדברי הטור ואף על פי שנר' מדברי הרמב"ם ז"ל שלא נאמ' זה אלא כשראינו שנתפח שכתב אבל אם שהה ביבשה אחר שהושלך מן הים שעה ונתפח אין מעידין עליו נרא' מלשון ונתפח שהוא תנאי באשתהי וכן כתב שהרי נשתנה שנראה שבנתפח ונשתנה דוקא עסקי' מ"מ כבר כתבו הרמב"ן והרשב"א שאין לשון הגמרא נר' כן כמו שכתב הרב המגיד בשמם אלא מספק אנו אומרין שמא תפח ואינו ניכר והכלל העולה מדברי כלם שבטביעה צריך שיראו אותו תוך שעת יציאתו מן המים אבל אם נשתהה שם ואחר כך ראוהו אין מעידין עליו ואפי' ראהו העד על שפת הים ולא ידע אי אשתהי או לאו אין אומרים מספק דתוך שעה זו יצא ולא השתנה אבל מספק מעמידין אותו שעברה שעת יציאתו מן המים דאף על גב דבנמצא הרוג נמי שאין מעידי' עליו אלא תוך ג' ימים הסתפקו הפוסקי' בנמצא הרוג ואין יודעין יום הריגתו אי מוקמינן ליה תוך ג' או אחר שלשה ויש מי שסובר שמן הספק תולין להקל אין ללמוד ממנה בטבע בים וכמו שכתב הר"ן ז"ל בתשו' סימן ע"א וז"ל דאפילו שנחלקו קצת מפרשי' בהא דתנן אין מעידין /אלא/ עד שלשה ימים בסתמא מאי דיניה שבתוספות כתבו ויכול להיות דהיכא דאינו ידוע מתי נהרג אין לתלותו אלא בתוך ג' ימים מסתברא לי שאינו ענין לנדון זה דהני מילי שעור ג' ימים דמסתמא אי לאחר ג' ימים הי' נכר לעין ויותר קרוב לתלותו בתוך ג' מאחר ג' אבל בנפל לים שאין שעורו אלא שעה אחת בלבד מן הסתם אין לתלותו ולומר שבתוך אותה שעה שנפלט ראהו שיותר מצוי ששהה יותר משעה א' וכל שכן שלפי הנר' מדברי העדים שמואל ג'יקו ראה הטביעה שאמר להם יצחק אלזהר טבע בים בין ג'יפרי לטריפולי ונראה מלשון זה שהוא ראה הטביעה ומקום הטביעה וכל כה"ג נראה ודאי שצריך שיראהו לאלתר ולא עוד אלא שצריך ששמואל ג'יקו יכיר את יצחק אלזהר בסימנין ולא סגי בטביעות עין וכמו שכתב הרא"ש ז"ל בעובדא דב' ת"ח דמסיק עלה כגון דאסקינהו קמן וחזנהו לאלתר וקאמרי סימנין דעליהו סמכינן ומשמע לכאורה דסימנין נמי בעינן ולא סגי בטביעות עינא וכתב עלה הרא"ש ז"ל הא דבעינן ואסקינהו קמן וחזנהו לאלתר היינו לאותם שראו הטביעה דהנהו אמרי בדדמי דכיון שראו שנפלו למים בדבר מועט יאמרו שאלו הם שנפלו למים אבל מי שלא ראה הטביעה ומצאו שמת ואמר שמכירו בטביעות עין לחודיה נאמן וכו' וכן פר"י הא דבעינן הכא סימנין ולא סגי בטביעות עין לחודיה היינו משום שראו הטביעה ואמר בדדמי וכן כתב הר"ז הלוי ז"ל ור"ח פי' מדבעינן הכא סימנין וכו' ועם חלוק זה יישב הרא"ש ז"ל מה שנהגו האידנ' להתיר נשי אנשים על ידי טביעו' עין משום דלא בעינן סימנין אלא בעד שרא' הטביעה ואף על פי שאחר כך כתב הרא"ש ז"ל חלוק אחר משם ר"ח לחלק בין נמצא הגוף שלם לכשלא נמצ' שלם אלא פרצוף פנים עם החוטם מ"מ מסקנת הרא"ש ז"ל נראה דהוי כפי חלוק דראו הטביעה וכן כתב עליו בתרומת הדשן סימן ר"מ וכן נראה מדברי הטור דאפילו בנמצא הגוף שלם אם העד ראה הטביעה לא סמכינן אטביעות עינא וכיון שכן בנדון שלנו יש לספק שמא לא ראהו שמואל ג'יקו לאלתר ושמא לא הכירו אלא בטביעת עין ולא סגי בהכי ובודאי אם היה העד הראשון בפנינו היינו חוקרים אותו אם ראהו לאלתר או לא ובאי זה ענין הכירו אם בטביעות עין או בסמנין אבל כיון שהעדים האלו מעידים מפי שמואל ג'יקו שאמר להם דברים אלו ואנחנו לא נדע אופן האמירה מסתמא תלינן להקל ואמרינן שראהו מיד ושהכירו בסמנין וכענין שמצאנו בגוי מסיח לפי תומו המעיד מפי גוי אחר שכתב בתרומת הדשן סימן רל"ט וז"ל ועוד נראה שכיון שהגוי האחרון לא באר דבריו אם הגוי הראשון ספר דבריו מעצמו או על ידי שאלה לא תלינן להחמיר ולומ' על ידי שאלתם ספר והכי איתא בתשובת מהר"ם וכו' ובפסקיו נמי בסימן ר"ך כתב וז"ל ותו נראה דלאו רבותא הוא למנקט שהן עצמן מעידין דאשכחן אדרבא קילא טפי במעיד מפי אחרים מבמעיד הוא עצמו כמו שכת' רמב"ם במעיד מפי עבד ומפי אשה סגי במה שיאמר ששמע מהן שמת ולא יותר וכשמעיד אני בעצמי ראיתי שואלין אותו היאך ראית וכו' אלא שלבי מהסס בזה דדילמא עד כאן לא אמר הרב ז"ל אלא בענין מסיח לפי תומו דכשאמר הגוי שגוי אחר א"ל פלו' מת מסתמא אין לנו לומר שהגוי הראשון לא הסיח לפי תומו והיינו טעמא דלפי הנראה מדברי הרב ז"ל באותה תשובה עצמה הרב ז"ל סבור כשטת הריב"ש ז"ל בדין מסיח לפי תומו שכל שאומר פלוני מת אפילו בלתי הקדמת וקשר דברים אחרים חשיב מסיח לפי תומו ולא נפיק מכלל מסיח לפי תומו אלא אם נשאל הגוי או כיוצא בזה שלא כשטת הר"ן ז"ל שהוא סבור דלא חשיב מסיח לפי תומו באומ' פלוני מת סתם ואפי' בלתי שאלה דההוא מתכוין להעיד קרינן ביה ולא חשיב מסיח לפי תומו אלא כשאומר דבריו בקשר דברים אחרים כמו שמבואר כל זה למי שיעיין בתשובותיהם והרב בעל תרומת הדשן נראה מדקדוק דבריו שם דס"ל כשיטת הריב"ש ז"ל דכשרצה לחוש שמא לא הסיח הגוי לפי תומו אמר ניחוש שמא אמר הדברים לאיזו אמתלאה להתפארות או על ידי שאלה אבל כל שאמרם סתם נר' מדבריו דחשיב מסיח לפי תומו והילכך סובר הרב ז"ל דכל שהגוי אמר שא"ל גוי אחר פלו' מת תלינן להקל ולא חיישינן שמא הגוי הראשון לא היה מסיח לפי תומו לפי שסתמן של דברי' אלו יש בהם כדי להתיר ואלו אמרם הגוי הראשון כן בפנינו בהכי סגי ואין בהם רעות' אלא אם נאמר שהיו על ידי שאלה או לאיזו אמתלאה וכיון שאין לנו שום רמז בזה מספקא אין לנו לבדות שום חשש מדעתנו ולהוסיף בהם דבר אחר כדי להחמיר אבל אם היה דבר שמן הסתם יש לספק בו ולא היה מספיק להתיר אם לא נצא ידי הספק ההוא כגון היכא דאיכ' למיחש דאמר בדדמי וכיוצא בזה וצריך להוסיף אי זה דבר כדי לצאת מן הספק ההוא כגון במלחמה דבעי לומר וקברתיו או כיוצא בזה לא יאמר הרב ז"ל דאפילו לא אמר תלינן להקל כיון שכשאמר העד הראשון אותם דברים בפנינו אינם מספיקים בעצמם אלא צריך להוסיף בהם דבריו ובכי האי גוונא נראה שמחלק הרב ז"ל עצמו שם בסי' ר"מ ויש להביא ראיה לזה ממה שכתב (הרב) [הר"ן] ז"ל בתשו' סי' ג' וז"ל וגוי ששמע מפי גוי הדברי' נראין דכל שהוא אומר מסיח לפי תומו ששמע מפי גוי אחר מסיח לפי תומו שפלוני מת הרי הוא כאשה ששמעה מפי עבד ומדקדוק דברי הרב נראה דבעי שהגוי המסיח לפי תומו יסיח ששמע מפי הגוי האחר שהיה מסיח לפי תומו שכתב כל שהוא אומר מסיח לפי תומו ששמע מפי גוי מסיח לפי תומו ואין לדחות כלל שאין כונת (הרב) [הר"ן] ז"ל אלא שהוא מסיח ששמע מפי גוי האחר סתם דחשיב מסיח לפי תומו לאפוקי שאינו אומר שאמר דברו הראשון להעיד או לשום אמתלא אלא ודאי מצריך הר"ן ז"ל שיאמ' הגוי שהעד הראשון היה מסיח לפי תומו וזה נראה שלא כדברי הרב בעל תרומת הדשן שכתב דבגוי מפי גוי לא בעי הגוי השני לבאר שהגוי הראשון היה מסיח לפי תומו ודוחק להעמיד דין זה במחלוקת ולחדש מחלוקת בדין דלא אשכחן ביה מחלוקת אלא נרא' דהר"ן ז"ל אזיל לטעמיה דס"ל דכשאמר מת סתם לא חשיב מסיח לפי תומו עד שיאמר בקשר דברים אחרים ולפי זה אין להחשיב סתם דברים מסיח לפי תומו עד שיפרש לנו שהיה מסיח לפי תומו ולא פליגי הר"ן ובעל תרומת הדשן בעקר דין זה כלל אלא כל אח' ואחד אזיל לטעמיה גם מתוך מה שכתוב שם בדברי השואלים ז"ל וכן מספקא לן אם נאמן גוי מסיח לפי תומו בפנינו ששמע מפי גוי מסיח לפי תומו לפי דבריו אי שרינן בכי האי גוונא אתתא לינשא וכו' ונראה דאי לא בעינן בגוי מסיח שיאמר וקברתיו ולא ראיתיו שמת דפשיטא דגוי מפי גוי מהימן דקא מסיח ששמע שמת והרב ז"ל כשבא להשיב על דבריהם אחר שכתב והעלה דבגוי מסיח לפי תומו לא בעינן וקברתיו כתב וגוי ששמע מפי גוי הדברים נראין דכל שהוא מסיח וכו' ונראה שדברים אלו נמשכים אחר מה שהעלה דגוי מסיח לפי תומו לא בעי לומר וקברתיו דלפי זה מסיק דגוי מפי גוי מהני אבל אם תמצי לומר דבעינן וקברתיו לא היה מהני גוי מפי גוי ולא אמרינן דאף על גב דלא באר הגוי השני אם אמר וקברתיו מסתמ' תלינן להקל דאמ' וקברתיו נמצא לפי זה שאין ללמוד מדין ספק מסיח לפי תומו שכת' בעל תרומת הדשן שתולין להקל לספק אחר שאינו במשמע סתם הדברים ואף אם נאמר שהרב ז"ל סברתו כסברת הר"ן בדין מסיח לפי תומו דלא סגי במת לבד כדמשמע לכאורה מדבריו בפסקים וכתבים סי' ר"ך מכל מקום מן הסתם אין לחוש בזה כיון שלא אמר אלא שא"ל פ' מת וכה"ג כזו לא מקרי מתכוין להעיד וחדוש הוא שאנו רוצים לחדש ובכל כי האי גוונא סובר הרב ז"ל שהולכין להקל אבל בענין אחר לא אמ' כלל ואף אנו נאמר בנדון דידן שהעיד עליו שמת ולא ידעינן אם ראהו מיד אחר שעלה מן הים או אחר שעות ואין בסתם דבריו שראהו מיד לא אמרינן מן הסתם שראהו מיד ואין תולין להקל בכה"ג ואפילו בעד מפי עד ואף על גב דכתב בתרומת הדשן משם מהר"ם במי שאמר נהרג פלו' שתולין להקל ואין חוששין שמא לא ראהו אלא אחר שעברו ג' ימים יש לומר היינו דוקא בנהרג ששעורו ג' ימים וכיון שהזמן מרובה יש לתלות להקל אבל בטבע בים שאין שעורו אלא תוך אותה שעה אין תולין להקל מן הסתם עד שיפרש שראהו לאלתר דכיון דמן הסתם אין מחזיקין אותו שהוא תוך שעה אם כן איכא חסרון בגוף העדות ולא מהני מיהו כד מעיינינן שפיר נרא' לצדד להתיר מתוך תשובת מהר"ם שכתב שאם העיד העד לאחר ג' ימים פלוני נהרג לא אמרינן לא תהני עדותו כדתנן אין מעידין עליו לאחר שלש' ימים דכיון דמעיד בסתם שנהרג אמרינן דידע ודאי שנהרג כגון שראהו מיד והכירו או שהיה עם ההורגים וראה כשהרגוהו ונר' מדברי מהר"ם שהוא אומ' כן אפילו לדעת הסוברים דכשנמצא הרוג ואין ידוע אם עברו עליו שלשה ימים או לא דמסתמ' תלינן להחמיר מדהוצרך לומר דמסתמא תלינן לומר שראהו מיד או שהיה עם הורגיו וראה שהרגוהו וכו' ולא אמר דמסתמא תולין לומר שתוך ג' ראהו אלא נראה דמיירי אפילו כשתמצי לומר דמן הסתם אין אומרין שהוא תוך שלש' ואף על גב דאם היה אומר ראיתי הרוג איפשר דלא היה תלינן להקל ואפילו הכי סובר מהר"ם ז"ל דכשאמר העד נהרג סתם תולין להקל ולומר שראה בהריגתו או שראהו מיד עד שהוא מעיד על פלוני שנהרג והוא הדין בנדון שלנו שהוא מעיד על יצחק אלזהר שטבע וקברו יש לנו לומר שידע בודאי שיצחק אלזהר טבע ונקבר כגון שהעלהו הוא מן הים או שפלטו הוא לפניו שכ"כ שכיח שראהו מיד או שהעלהו הוא כמו דשכיח שהיה עם הורגיו או שראהו מיד דהא לא תלינן להקל בההיא דמהר"ם מפני שיש לו זמן מרובה לתלות בו כדכתי' דמהר"ם מיירי אפילו כשתמצי לומר דהולכין להחמיר כשנמצא הרוג ואין זמן הריגתו ידוע אלא משום דהעד העיד נהרג סתם וכן לענין מה שאמרנו שכשראה הטביעה דלא סגי בטביעות עין אלא צריך שיכיר על ידי סימנין י"ל שהכירו על ידי סימנין כיון שהם מעידים סתם שא"ל שיצחק אלזהר טבע ולא בארו יותר י"ל שהכירו בדרך המועיל וכל שכן שאינו מוכרח מדברי העד שראה הטביעה שי"ל שמ"ש בין גי'פרי לטריפולי לא שראה מקום הטביעה אלא שידע שיצא ללכת מהמקום הא' לאחר ונטבע ולא הגיע אל מחוז החפץ ונמצא א"כ שמקום הטביעה במה שבין המקומות האלה ומהרר"י ז"ל בתרומת הדשן הביא דברי מהר"ם אלה על דין אח' שבא לפניו שגוי אחד הסיח לפי תומו על פלוני שטבע בים וחשש דילמא הגוי אמר בדדמי וכתב וא"ת כיון שסח הגוי לשונו' שהן כוללות המיתה לית לן למידק אבתריה באי זה ענין ידע מיתתו אלא אית לן למימר שראה שהטביעוהו וכו' וכי האי גוונא איתא בתשובת מהר"ם דאם העיד העד אחר ג' ימים לא אמרינן לא תהני עדותו וכו' אלמא אזלינן בתר סתם ולא דייקינן אבתריה אלא תלינן דידע בודאי שמת באי זה ענין ומאורע שהוא י"ל שאין לדמות נידון דידן לההיא דמהר"ם דהתם כשמסיח סתם שנהרג אינו מסיח בדבר דרגילי עלמא למימר בהו בדדמי אלא שאנו באין לחוש שמא לאחר ג' ימים ראהו כיון דהשתא לאחר ג' ימים הוא מעיד ודאי כי האי גוונא סמכינן אסתם דבריו דכיון שמעיד שנהרג תלינן דידע בודאי שנהרג ולא חיישינן למלתא אחריתי אבל בנדון דידן דבגוף העדות איכא למיחש שהרי סיים דבריו שבא עבור חיותו היינו הטביעה שראה ובטביעה רגילי אינשי כי חזי ליה טובע בנהר גדול קורין עליו שם מיתה ולא סמכינן אסתם דבריו למימר דידע ודאי שמת אלא תלינן לחומרא שסח במאי דרגילי עמא למימר עכ"ד ואם כונת הרב דחלוק זה הוא משום דבההיא דמהר"ם לא מספקינן כלל בגוף המיתה אם יש שם מיתה או [לא] דע"כ יש שם מיתה ואף על פי שיש לנו ספק אם אותו פלוני הוא נהרג או לא נהרג מכל מקום כיון שאין הספק על מציאות המיתה לא חשיב כי האי גוונא גוף העדות והולכין להקל אבל בההיא דטביעה הספק היא על מציאות המיתה בכלל אם היתה שם מיתה או לא זכינו בדין בנדון דידן נמי שאין הספק על גוף המיתה כיון שאמ' טבע וקברתיו אלא על זמן הראיה כמו בנהרג דמהר"ם והולכין להקל וכן אם כונת החלוק היא דבההיא דטביעה איכא רעותא בגוף העדות כיון שהזכיר הטביעה דרגילי אינשי למיקרייה מיתה אפי' כי ליכא מיתה מה שאין כן בההיא דמהר"ם דלא הוזכרה שום רעותא בעדותו שהוא לא אמר אלא פלוני נהרג ואין רעותא בנהרג אלא כשתמצי לומר שלא ראהו מיד ואין לנו להחמיר מדעתנו אי נמי דבטביעה דוקא רגילי אינשי לקרוא מיתה אבל בהרוג כל שאין ברור להם שהוא תוך ג' ימים לא יאמרו שהוא פ' בדדמי אף אנו נאמר דבנדון דידן אין רעותא בדברי העד לחשוב שלא ראהו מיד דאף על גב דהזכיר טביעה רעותא דטביעה אינה אלא משום חשש דילמא אמר בדדמי שמת ולא מת ולהא ליכא למיחש שהרי אמר וקברנוהו אבל לענין ראיה מיד אע"ג דבטביעה בעינן ראיה לאלתר אכתי איפשר שפיר דראהו מיד ואין כאן רעותא בגוף העדות דילמא בענין זה יש לומר כן לענין דרעותא שבטביעה לעדות טביעות עין ולא סימנין דלא חשיב רעותא אלא שאין חלוק זה ברור אבל אם נאמר דמהר"ם לא אמר דבריו אלא לפי סברת האומרים דבנמצא הרוג הולכין להקל ותולין שלא עברו עליו ג' ימים ולא חשש שם אלא מפני שהעד היה מעיד לפנינו אחר ג' ימים דילמא ראיתו גם כן היתה אחר ג' ימים ועל חשש זה אמר מהר"ם שהולכין להקל ותולין שראה תוך ג' ימים ועל פי זה נמשך החלוק של מהרר"י ז"ל יותר מרווח ויש להסתפק לפי זה דדילמא ע"כ לא אמר מהר"ם אלא בנהרג משום דיש זמן הרבה לתלות דכל שראהו קודם הזמן שברור לנו שעברו ג' ימים מן הסתם מוקמינן ליה תוך ג' ימים אבל בטבע דמן הסתם לא מוקמינן ליה תוך שעתו לא מהני אבל המדקדק בדברי מהר"ם יראה שאין לפרש כן אלא כדפי' ונמצא לפי זה בנדון דידן ששמואל גי'קו אמר: יצחק אלזהר טבע וקברנוהו אין מדקדקין אחר דבריו אלא אומרים דמסתמא ידע שפיר שהיה יצחק אלזהר כגון שהעלהו הוא וחבירו בסימניו או כיוצא בזה באופן שאין לספק באחר כלל מיהו מדברי הריב"ש ז"ל בסי' שע"ז נר' דבדב' המסופק לנו היאך הי' או היא נאמ' תלינן להחמיר שכתב וז"ל ובמה שכתבת שהעיד הגוי ששמע שהגיד לו גוי חברו שאינו כלום ודאי הדין עמך דמסיח לפי תומו חדוש הוא והבו דלא לוסיף עלה ולא דמי לעבד ושפחה כו' אבל גוי שאינו נאמן בתורת עדות אלא במה שראה (לה) [לא] במה שמעיד מפי אחר שהרי אין הגוי בקי להכיר אם חברו היה מסיח לפי תומו או מתכוין להעיד נראה מדברי הריב"ש ז"ל דלא סגי אם לא שנדע שהגוי הראשון הסיח לפי תומו אבל מן הסתם לא אמרינן דלפי תומו הסיח וזה שלא כדברי מהרר"י ז"ל ולא עוד אלא שהריב"ש ז"ל במסיח לפי תומו לא בעי הקדמת דברים כלל אלא כל שאומר הגוי פלו' מת סגי בהכי ואפי' הכי הוא מחמיר לחוש בגוי הראשון שאינו בפנינו שמא התכוון להעיד ומכל מקום יש לומר דעד כאן לא אמר הרב ז"ל אלא בגוי מפי גוי מפני שאינו בקי בין מתכוין להעיד למסיח לפי תומו ואיכא למיחש שמא הראשון נתכוון להעיד וזה אינו בקי בחלו' הדבר המשנה הדברים ואם היה אומר הדברים כפי מה שאמרן לא היו בהם כדי להתיר אבל בישראל המעיד מפי ישראל שאין לומר בו שהוא משנה הדברים שהוא בקי לחלק בין דבר לדבר אנו מחזיקי' דבריו כמו שאמרם לפנינו וכל שסתם אותם דברים אין בהם כנגד המכוון סומכין על סתמן ומקילין בהם ואין מוסיפין או גורעין בהם דבר שישתנה הדין: מעפר דל. אליהו ן' חיים:
 
תשובה על שאלה אחרת.
 
עמדתי על העדיות שהועדו על מיתת שלמה הנחנק במצרים ודקדקתי בהם והנה מחמת עדות הישמעאל שהעיד שראהו חנוק ומת היה נראה לכאורה שיש בו ספק מכל הצדדים שהרי הוא מסיח לפי תומו ודאי ואין בזה שום ספק גם אין לספק לאיש אחר אחר שאמר כל הסימנים הנז' גם חשש צורך קברתיו שנראה שמצריך הרמב"ם ז"ל בגוי המל"ת אין לחוש כאן כיון שרוב האחרונים העמידו דבריו דוקא כשאין הגוי מכיר את /היהודי/ היאודי מקודם ואינו מזכירו בשמו אבל כשמכירו מקודם אין צורך לומר קברתיו כמו שמבואר כל זה באר היטב בדברי הפוסקים ובנדון דידן הישמעאל היה מכיר את שלמה הנז' והיה בקי בו ובשמו היטב ואם כן אין צורך לומר קברתיו אבל מה שאני חושש בעדות זו הוא ממקום אחר והוא דבגמרא איבעיא לן בעד אחד במלחמה אי מהימן אי לאו והמפרשים נחלקו בפי' הבעיא אי מיירי באומר קברתיו או לאו ואי בעיין איפשיטא או לא איפשיטא ולדברי גדולי המפרשים הרי"ף והרמב"ם וזולתם מהגדולים עולה דבעד א' במלחמה בעינן קברתיו וטעמא דמלתא משום דבמלחמה חיישינן דאמר בדדמי.
 
ובעדות הגויה יש לספק אם היא נחשבת מסיח לפי תומו אם לאו ובספק זה איפשר לנו לנטות להקל יותר כיון שהספק בתחלת העדות מצד הכלל שבידנו דבעגונה דאתתא אקילו ביה בתחלת העדות ולכאורה נראה דלא חשיבא מסיח לפי תומו כיון שאחיו והשופטים היו מבקשים את שלמה ומפני בקשתם הגידה הגויה מה שהגידה ואף על פי שהבקשה שהיו מבקשים איפשר דלא חשיבא כשאלה ודומיא דנחיל של דבורים דקאמר עלה תלמודא כגון שהיו הבעלים מרדפים אחריהם ואפי' הכי חשיב להו מל"ת ונראה לכאורה שהמשיחים ראו שהבעלים מרדפי' אחריהם וכן דקדק עליה מהרי"ק ז"ל בשורש קכ"א וכן נראה מתשובת מהר"ם מכל מקום הרד"ך כתב בתשובה דההיא דמרדפין דוקא כשהמשיחים לא ידעו שהיו מרדפים ועוד דהכא שאני שהלכו עד הבית ההוא שהיתה הגויה ולא מיבעיא אם בקשו ממנה את האיש כמו שנראה מכח הסברא ואף עפ"י שאין זה מפורש בלשון אלא אפי' לא בקשו בפירוש מכל מקום אותה הליכה עד שם חשיבא שאלה ממנה ודאי ואפי' כשתמצי לומר דהבקשה ההיא לא חשיבא שאלה מכל מקום יש לחוש שהרי כשאמרה להם למי אתם מבקשים אמרו לה לשלמה הנחנק ועל שאלתם אמרה להם כבר חנקוהו כו' וא"כ אין זו מסיח לפי [תומה] כלל ואף על פי שהיא מעצמה אמרה תחלה למי אתם מבקשים אין זה תחלת דבור כלל ואינו מספיק להוציא אותו מידי שאלה איברא שהריב"ש ז"ל בשתי תשובות מתשובותיו בענין אח' קרוב לזה שהיה יאודי אח' ונוצרית אח' מדברים ובא גוי ואמר להם במאי עסקיתו והנוצרית השיבה לו דברנו ביאודי ששמו כך שהיה עמכם בספינ' אם הוא חי או מת כתב להתיר מפני שהגוי מעצמו אמר להם במאי עסקיתו אבל המדקדק בדברי הרב ז"ל יראה שאין ללמוד מדבריו לנדון זה וזה שבתשובה האחת כתב וז"ל בזה הנדון נוכל לומר כיון שאין זה בא לבית דין וגם לא אמר זה כמשיב על שאלה קדמה לדבריו אבל הוא התחיל לומר במאי עסקיתו נראה שמעצמו היה רוצה לספר להם כל מה שהיה יודע בענין האיש ההוא לפי שהבין מדבריהם שהיו מדברים בו וכן נראה מדבריו שלא הבין הוא שישאלוהו כלל אם הוא חי או מת שאם כן היה לו להשיב להם מת הוא אבל השיב להם איך אתם אומרים שהוא חי נר' שאינו תשובת שאלה אלא כמתמיה מעצמו וחולק על דבריהם והנה מכלל הדברים האלה נרא' שלא חשיב הרב אותו מסיח לפי תומו אלא מפני שאין דברי הגוי תשובה לשאלה ושלא הבין מהם כלל שהיו שואלים אותו עליו כמו שהוכיח מדבור הגוי וכן מבוארים דברי הרב גם כן בתשובה האחרת. אבל כל שדברי הגוי תשוב' לשאלה לא חשיב מסיח לפי תומו והנה בנדון שלנו דברי הגויה הם תשובה לשאלה ודאי שאמרה למי אתם מבקשים אמרו שהיו מבקשים לשלמה הנחנק ועל דבריהם השיבה היא כבר חנקוהו והרי זו תשובת שאלה ממש לא כההיא דהריב"ש ובכל דבריו הרב ז"ל נושא ונותן לומר שלא הבין הגוי שהיו כשואלים שהוא כעין נדון זה אלא כמדברים ביניהם זה אומר בכה וזה אומר בכה.
 
גם בתשובה האחרת דבריו בנוים על זה שאין בדברי הגויה לשון שאלה כלל ואף על פי שיש חלוף בתשובות האלה שבתשובה האחת כותב שממה שאמר במה אתם מדברים נראה שמעצמו היה רוצה לספר להם מה שידע בענין האיש ההוא לפי שהבין מדבריהם שהיו מדברים בו כו' ובתשובה האחרת כתב מעדות היאודי אינו נראה שהגוי הבין דבריהם אדרבה נראה שלא הבין שהרי שאל להם ממה הם מדברים כו' ואף אם נאמ' ששמע דבריהם כל שלא שמע שאלת היאודי לגויה מנ"מ מכל מקום הצד השוה בשתי התשובות גם יחד הוא שמפני שלא שאלו לו בפי' אם הוא חי או מת חשיב מל"ת והנה המדקדק שם בדברי הרב יראה שמצד ב' דברים היה מקום לחשוב שהגוי אינו מל"ת אלא כמשיב על דברים האח' במה שאמר תחלה במה אתם מדברים שנראה כמבין מהם שאלה ומשיב על פי מדותיהם והא' במה שאמרו הם דברנו בפ' אם הוא חי או מת שנראה כשאלה והכריח שאין הוכחה שהוא כמשיב על שאלתם לא במה שאמ' תחלה במה אתם מדברים שהיה מקום לחשוב שהוא בא להשיב על שאלה שהבין מהם כיון שלא הבין מהם שאלה ולא אמר אלא במה אתם מדברים וכמו כן אין הוכחה שהוא כנשאל מהם במה שאמ' דברנו בפ' אם הוא חי או מת כיון שלא שאלו בפירוש חי הוא או מת גם הוא לא באו דבריו כמשיב על שאלה אלא כמתמיה וכל זה לא שייך בנדון שלנו שהגויה אמרה למי אתם מבקשים שנראה שהבינה מהם בקשה ושאלה גם הם אמרו לה לשון בקשה מפורש אנחנו מבקשים לשלמה הנחנק ומה שהרב ז"ל מכריח בתשובה השנית שכיון שדברי הגויה הם תשובה לשאלת הגוי חשיב בזה מל"ת לא מפני שכל שהוא תשובה לדברים קודמים לא חשיב שאלה אלא דוקא התם באותו הנדון שהדברים אין הוכחה בעצמם שהם שאלה מפני קדימת דברי הגוי שלא להחשיבם שאלה אבל כשהם בעצמם מוכיחים שהם שאלה כמו בנדון דידן ודאי חשיבי שאלה אף על פי שבאו אחר דברי הגויה וכ"ת מכל מקום בלשון הגויה והיאודים אין לשון שאלה שהיא לא אמרה על מי אתם שואלים אם הוא חי או מת אלא למי אתם מבקשים גם הם לא אמרו אנו שואלים אלא אנו מבקשים ואין בזה שאלה אם הוא חי או מת אלא הם היו מבקשים אותו והיא אמרה להם שמת ונדרשה ללא שאלו ובזה היא מל"ת אין זה כלום דהא איה חברנו נמי ודאי לשון בקשה הוא דאשכחן בגמרא דאיה חברנו הוא חשיב לה שאלה ולא היתה נחשבת מל"ת אלא משום דכי חזיתנהו בכיה.
 
נמצא שאין ללמוד כלל מדברי הריב"ש לנדון שלנו דחשיבא מל"ת כל שכן שהרואה יראה שבשתי התשובות גם יחד כותב הרב ז"ל שכל מה שנשא ונתן אינו אלא להלכה אבל למעשה לא היה סומך על זה להתיר והיה חוכך להחמיר ושגדולים אחרים כתבו לאסור מי יקל ראשו כנגדם ולא עוד אלא שבתשו' אחרת שם שכתב להה"ר שלמה צרפתי על הענין החליט מאמרו דלא חשיב מל"ת וכתב לו ז"ל כל שכן שבעדות המלח אי חשיב מל"ת יש דברים בגו ואף על פי שאני כתבתי לך שלפי סברתי הוא מל"ת הנה כתבתי זה להלכה ולא למעשה שהרי הייתי אוסרה מצד אחר אבל עתה שנתישבתי בדבר אני מסתפק בו אפי' להלכה וכל שכן למעשה שראוי להחמיר בו ועוד שכמה חכמים גדולים דעתם להחמיר שאינו מל"ת ובראשם מורנו הר"ן נר"ו השקול כנגד כלם.
 
גם מצד תשובת מהר"ם במימוני שהקרובים הוציאו קול שהיו מחפשים אותו בכל הסביבות אין להקל כלל שהרי מהר"ם תולה טעם ההתר שם מפני שלא שאלו לאותו גוי המסיח גופיה ובנדון דידן השאלה היתה לגויה עצמה בין במה שאמר' לה אנחנו מבקשים את שלמה הנחנק בין במה שהלכו תחלה עד ביתה כדכתי'.
 
גם מצד דברי מהרי"ק ז"ל בשרש קכ"א אשר רוצה לסמוך על דברי המרצח מטעמא דאי לאו דקושטא קאמר לא היה מסכן את עצמו ולא הוה מרע נפשיה אין להתיר בנדון זה גם כן ולומר אי לאו דקושטא קאמרה לא היתה מסכנת עצמה ומרעא נפשה שנשפך דם נקי בקרב ביתה חדא דהוראת הרב בזה תמוהה ודאי ולא נמצאת לזולתו ואף הרב ז"ל נראה שלא אמרה אלא לעשותה סניפין לשאר הטעמים ועוד דהבו דלא לוסיף עלה ולא אמר' הרב אלא במרצח עצמו שיש בו סכנת נפשו ומרע נפשיה טובא אבל הגויה אם אמרה שנמצאו בבית ההוא אנשים זדים אשר הרגוהו אין לה חטא משפט מות גם בקלה מן הטענות אשר תאמר לא יאשימוה כלל ולא מרעא נפשה וזה מבואר בעצמו גם אין לומר שיש כאן הוכחה דקושטא קאמרה מבגדיו וכובעו שהראתה להם וכמו שכתב מהרי"ק שם ועוד שיש כאן הרבה הוכחות וכו' וגם נמצאו כליו וספריו בביתו דדמי לההיא דמקלו ותרמילו כו' דאדרבה מההיא דפונדקית מוכח דאף בכה"ג שאמרה להם זה מקלו ותרמילו כו' לא מהני מידי דהא פריך תלמודא והא איה חברנו קאמרי לה ואי לאו דכי חזיתנהו בכיה לא הוה חשבי' לה מסיחה לפי תומה ולא היינו מתירים את אשתו אף על פי שהיתה שם הוכחת מקלו ותרמילו וכי תימא ואפילו נחשיב דברי הישמעאלית מסיח' לפי תומ' מה בכך הרי היא לא אמרה אלא ששלמה הנחנק כבר חנקוהו ונתחוהו ולא התפרש בדבריהם אי זה שלמה הוא ואיפשר ששלמה אחר נחנק שם איברא שאם היינו מחשיבים דבריה במסיח לפי תומו יש להתירה מטעם זה ואין לנו לחוש לשלמה אחר וזה כשנצרף עדות הישמעאל שהעיד שנחנק שם אותו שלמה שאף על פי שלא סמכנו על העדות ההיא לא משום שאינו נאמן על מה שחנקוהו אלא שאיפשר שלא מת מתוך החניקה ההיא ואמר בדדמי אבל מכל מקום נקטינן מניהו שאותו שלמה נחנק שם בבית ההוא שרצו להמיתו במיתת חנק והוא מבואר ששלמה הנחנק חשיב כשמו ושם אביו ויותר דאין חנק כסתם מיתה שהיא מצויה לכל אבל חנק הוי מל"ת דלא שכיחא ודאי והוי שפיר סימן וכל שכן אחר שידענו שבבית ההוא נחנק אותו שלמה דכיון שהוחזק שם שלמה חנוק ולא הוחזק שם שלמה אחר חנוק אין לנו לחוש לשלמה אחר אלא אמרינן שמה שהעידה הישמעאלית ששלמה נחנק שם ואף על פי שלא אמרה שנחנק שם מאחר שהראתה להם הבגדי' והכובע מסתמא דעתה לומר שכאן נחנק ואם כן אמרי' ודאי שזה שלמה שאמרה האשה הוא אותו שלמה שהוחזק שם כפי דברי הישמעאלי' לא שלמה אחר שלא הוחזק וזה מתבאר באר היטב מתוך דברי הרא"ש ז"ל בכלל נ"א בתשובת מכלוף בן מלול ואפי' מי שיחלוק שם נראה שיודה בזו כמו שיתבאר למי שיעמוד על דקדוק סוגית יבמות וגיטין בההיא דשכיחי שיירת' ולא הוחזקו ודברי המפרשים עליהן גם יש ראיה מה שאמר' שזהו הכובע שהיה לובש והכירו הכובע שהיה אותו שלמה לבוש ולא שייך כאן לומר דניחוש לשאלה דסוף סוף לא היה לובש אותה איש אחר כיון שאין מנהג המקום ההוא ללבוש כובע כמוהו כמו שהוזכר בשאלה ואפי' חיישת לשאלה מ"מ מהני האי סימן לצרפו עם שהיה אותו שלמה שם וכה"ג ממש יש בתשובת מהרי"ו סימן ע"ט ע"ש והנראה מן הגמרא הוא שכל שהעד ירא לנפשו בעת ראיתו פן יפגעו בו ההורגים אין עדותו עדות כשהוא מעיד דאמרי' התם נפלו עלינו ליסטים הוא מת ואני נצלתי מהימנא ומפ' בגמרא משום דאשה כלי זיינה עליה ופרש"י הכא כיון דמלחמה קטנה היא דאיהי הות בהדיה לא אמרה בדדמי אלא נטרה וחזיה ליה דמית דאשה כלי זיינה עלי' ולא מסתפייא מלסטים משמע הא אם היתה יראה לעמו' שם לא מהימני' לה ומינה דבנדון דידן שהעד בעצמו אמר שהוצרך לברוח מפני שירא לנפשו פן יפגעו בו ההורגים דלא מהימן וכן במלחמה אמרינן דזמנין דמחו לה ברומחא וסברא מת וכתבו התוספות מפני שיראה לעמוד שם ולראות כו' ואף על פי שהמרדכי כתב משם קצת גדולים דדוק' גבי ישראל שנותן לבו להעיד חיישי' דאמר בדדמי אבל גוי המל"ת שאין נותן לבו להעיד לא חיישי' דאמר בדדמי כל שאר גדולי האחרונים לא הודו בחלוק זה ולעולם חששו בגוי המל"ת היכא דאיכא למיחש דאמר בדדמי כמו בישראל כמו שיראה הרואה בדבריהם אחד הנה ואחד הנה ורבינו ירוחם כתב מפורש שאין גוי מל"ת נאמן אלא דוקא במקום שעד אחד נאמן אבל במלחמה וכיוצא שאין עד אחד נאמן אין גוי נאמן ואין לחלק ולומר דדוקא גבי אשה האומרת מת בעלה אמרינן הכי דגריעה טפי דאפי' אמרה קברתיו לא מהימנ' לדברי הרמב"ם אבל גבי עד אחד לא דכל היכא דחיישי' דאמר בדדמי לא שנו בו עד א' לאשה וכמו שמבואר כל זה בתשובת הר"ן באר היטב אלא שעדין יש לומר דההיא דנפלו עלינו גוים היא אינה אומרת אלא מת סתם וקא סלקא דעתין דאף ע"ג דבכה"ג יש לחוש שהיא לא ראתה מיתה כלל שיראה לנפשה והיא בורחת מ"מ אפי' באמרה מת סתם ואינה מעידה בפירוש שראתה מיתתו אלא מת סתם מהימנינן לה ולא אמרינן דילמא לא ראתה מיתתו אלא מפני כי ראתה גוים באו עליהם אמרה מת ודחי תלמודא דאשה אינה יראה ואפי' כשאמרה מת סתם לא אמרינן דאעפ"י שלא ראתה אמרה בדדמי אלא אמרינן דמת שאמרה היינו שראתה שמת אבל מכל מקום כל שאמרה ראיתיו מת אפי' בלאו טעמא דאשה כלי זיינה עליה נראה דמהימנא כיון שהיא אומרת שראהו מת ומעתה בנדון דידן שהוא אמר שראהו מת ממש שאין לתלות ולומר שמפני היראה לא עמד שם אלא כשראה שהיו רוצים להורגו ברח ודמה שודאי הרגוהו היה נראה דמהימן אבל מההיא דזמנין דמחו ליה נראה שאפי' אומר ראיתיו מת חיישינן שחשבה שמת ולא מת ולפי זה בנדון דידן נמי איפשר לספק שראהו כמת מוטל וחשב שמת כיון שהיה ירא לעמוד שם אלא שאיפש' לספק דהכא עדיף וחשיב כמו קברתיו וכ"ש אם באנו לחוש לא' מהתרוצי' שנאמ' על דברי הרמב"ם ז"ל שהוא מצריך קברתיו בגוי המל"ת שלא הצריך קברתיו אלא כשהגוי נמצא בעת מיתתו או הריגתו דחיישינן דאמר בדדמי דלפי זה אפי' לא אתינן עלה מטעמ' דע"א במלחמה יש להצריך קברתיו כיון שהוא מעיד בפירוש שראהו מת ממש כמו שבא בלשון העדות עד שראיתיו בראיה גמורה מושלך על האדמה מת ובטל מן העולם והמרדכי כתב דבמקום שאמר העד אפי' בשעת המלחמה ראיתיו הרוג אחר כך והכרתיו יפה יפה בהא לא איבעיא לן דפשיטא דנאמן דלא גרע עד א' מאשה דאי אמרה מת על מטתו נאמנת דלא שייך למימר ביה בדדמי דלא שייכא אלא בהריגה שיש לאומרה על הספק אבל באמתות הדבר מה לי עת מלחמה מה לי עת שלום ועדין אין להביא ראיה לנדון שלנו דמה שכתב המרדכי ודאי מיירי כשראהו הרוג שאין לספק כלל בדבר כגון שראה שהיה ראשו חתוך או כיוצא בזה שאין שם מקום ספק כלל ומה שאמר והכרתיו יפה יפה לאו אהיכר הריגה קאמ' שהכיר יפה שהיה הרוג דההריגה לא היתה כלל באופן שיהא צריך היכר בדבר אלא הריגה ברורה אבל הכרתיו יפה דקאמר קאי על האיש שמלבד שראה שהיה הרוג האיש ההוא הכיר יפה גם כן מי הוא זה ואי זה הוא ואפילו תאמר שהריגה מסופקת היתה שהיתה צריכה היכר מכל הרי הוא אומר שהכירו יפה יפה ומיירי בודאי בדבר שאין מקום לספק בו כלל וכדמסים עלה ודומיא דמת על מטתו נמי דמייתי מינה ראיה אבל הנדון שלפנינו עדין יש לספק שמפני שראהו מושכב לארץ ואין מקשיב אף אין שומע ופוצה פה ונודד כנף שפט עליו שמת ומכל מקום עדין לא הגיע זה לגבול ההזזה ממקום למקום או ההתעסקות בו וכיוצא בדברים שכתבו הר"ן והריב"ש שהם עולים במקום קברתיו וכיון שאין כאן קברתיו לא מהני כלל משום דהוי כמלחמה דאפי' חזי דמחו ליה ברומח' לא מהני ובפרט היכא שירא לעמוד שם לראות כמו שכתבו התוספות שם ונ"ד אמר בפי' שירא לעמוד שם ואפי' תאמר שמ"ש העד ובראותי הדבר יראתי וקפצתי מחלון אח' ואצא את הבית להמלט על נפשי פן אלכד בשחיתותם לא היתה יראתו שמא יהרג אלא שמא ילכד מצד המלכות לחשוב שהיה גם הוא עם הורגיו ודמו מידו יבקשו מכל מקום כיון שאמר שהוצרך לברוח מה לי הא מה לי הא וזה פשוט. מעפר דל.
 
אליהו ן' חיים:
שו"ת ראנ"ח סימן עה
 
שאלה בפנינו בית דין חותמי מטה במותב תלתא כחדא הוינא ואתא כה"ר נחמן טורו יצ"ו קדמנא שבא בספינה אייזי אחמט הבאה מאסכנדריאה שנשרפה סמוך לרודש ונצל הוא שלא נמצא בתוכה בשעת השרפה לפי שבאותו לילה יצא ממנה ולן ברודש העיד בתורת עדות ברורה אחר שנשבע שבועה חמורה בהזכרת ה' להגיד מה ששמע וכה דבר דעו כי בעונות אחר שריפת הספינה הנז' שנשרפו נכסי נכנסתי אני ושני יאודים ותוגרמים ועג'ם אוגלאניש שנצלו משריפת הספינה ומטביעת הים בספינה קטנה לעבור מרודש למרמארוש ובהיותנו יושבים במעבר הנז' כל א' ואחד דואג ומצטע' ונאנח על אבדתו שמעתי את ע'גאם אוגלן א' שהיה מספר לחברו איך נצול מהים וכה אמ' בלשונם כשדלגתי מן הספינה אל הים נזדמן באותה שעה לנגדי אותו הכלב היאודי ארוך קומה שהיה יושב בבלאהור וחביריו שאלו ממנו מי היה זה היאודי והשיב להם הידעתם מי הוא אותו שהיה מביא אבנים טובות והוא ארוך קומה זקן וזקנו ארוך שהיה לובש ז"יבון ירוק והיה מביא באריל אח' בידו ותכף הלכתי אצל הכלב וחטפתי הבריל מידו וג"כ המיתיו והכלב בפני מת ואם לא הייתי לוקח הבריל מידו הייתי נטבע אלו הם דברי העג'ם אוגלן ששמע ה"ר נחמן הנז' בלשון תורקי שהיה מספר לחבריו כמדובר ובפנינו אמרם הר' נחמן בתור' עדות גם העיד שלא היה יושב בבלאהור גם לא היה שם בספינה איש זקן ארוך הזקן וארוך הקומה ושהיה מביא אבנים טובות ושהיה לובש זיבון ירוק כי אם הר' יום טוב מיסו ה' ינקום נקמתו עד כאן דברי ה"ר נחמן הנז' ואחריו בא ה"ר ברוך מבורך יצ"ו והעיד בתורת עדות אחר שנשבע גם הוא איך זה כמו עשרה ימים או י"ב יום בהיותו בביתו קראו לו השכנות ואמרו לו בא ותשמע מה שזה התוגר שנצול מהספינה שנשרפה אומר והלך ושמע מפי התוגר שהי' עג"ם איך ראה תוגר א' בים שהכה את יאודי א' בסכין שהיה צף על פני המים עם בריל אח' ולקח הבריל מידו והמיתו זה מה שהעיד ה"ר ברוך הנז' בתורת עדות ברורה בפנינו ששמע מפי התוגר העג"ם הנז' שנצול מהספינה ההיא וקבלנו עדות המעידים הנ"ל היום יום ה' כ"ו לתמוז שנת השמ"ד ליצירה פה קושטאנדינא וכתבנו וחתמנו שמותינו פה והכל שריר וקים: אלעזר בכמה"ר חדריאל ן' נחמיאש זלה"ה יעקב קאג'יג'י יצחק ברוך.
 
תשובה גוי זה מסיח לפי תומו הוא ואין לתלות שאומר כן להתפארות או לשום ענין ואין לספק בזה כלל גם ממה שאומר שהוא עצמו הרגו עדות מעליא היא דכי היכי דגבי ישראל המעיד אמרינן דאפילו אמר הרגתיו משיאין אותה הוא הדין בגוי האומר הרגתיו וכן כתב המרדכי בפירוש וכן מוכח מההיא דשמע מקיטורמוסין של גוים ומההיא דקטילנא לך כדקטלי לפלניא וחזיתיו בשעתיה לא בעינן הכא אפי' לא היה אומר שהוא המיתו אלא שראהו מת כיון שאינו אומר שראהו מת אחר שעלה מן הים אלא שראהו מת בים וכל שהוא תוך הים לא מתפח כל שכן שאין כאן מקו' לזה כלל כיון שאמ' שהוא המיתו ושראהו מת לפניו ומטעם זה נמי לא שייך כאן סברת הרי"ף ז"ל והנמשכים עמו דבמים בעינן קברתיו אפי' בשני עדים אף על פי שמקצת מן האחרונים מקרוב באו על מעשה כיוצא בזה שקרה שהועד שגוי הרג את היאודי כשהיה שט על פני המים ובידו דף א' רצו לדון אותו בדיני מעיד על הטביעה דחיישינן דשמא המים בלבלוהו ואמר בדדמי כבר נדחו דבריהם מחבריהם בטעמים מספיקים והדעת מכרעת ודאי כדברי המתירים ובענין הכרת היאודי אף על פי שלא נזכר שמו ושם אביו ושם עירו מכל מקום כל אותם סימנים שאמר עליו עדיפי משמו ושם אביו כיון שהיאודי מעיד שלא היה בספינה איש אחר עם הסימנים האלה איברא שבלשון המעשה בית דין אני מספק במה שכתוב בו שהיאודי העיד שלא היה בספינה מי שהיה יושב בבלהור ושהוא זקן ושהיה ארוך הזקן ושהיה מביא אבנים ושהי' לו זיבון ירוק אלא זה אם הכונה לומ' שלא היה ליאודי אחר שום א' מהסימנים האלה כלל שלא הי' שם לא איש אחר שהוא יושב בבלהור ולא איש אחר זקן ולא איש שזקנו ארוך ולא מי שהיה לו זיבון ירוק ולא מי שהיה מביא עמו אבנים טובות ונמצא לפי זה שההרוג הזה נקבצו באו לו סימנים הרבה אשר אין גם אחד מהם לאיש אחר אשר בספינה ההיא ואם תאמר ומכל מקום כל הסימנין האלה הם חוזרים על סימן אחד בלבד שהאיש הזה הוא האיש אשר היה בספינה ואין כל הסמנין האלה אלא להבדיל אותו משאר אנשי הספינה אבל אם באת לחוש שאין זה מאנשי הספינה אלא מעלמא קא אתי אין כל הסימנין האלה ראיה כלל איברא ודאי דהכי הוא ואין אנחנו אומרים דעל ידי סימנין אלה הכירו הגוי בים שהוא הוא דהא סימן דאבנים טובות לא שייך שם כלל גם סימן דזיבון ירוק אינו סימן כלל דחיישינן לשאלה אלא שהגוי ודאי הכירו בטביעו' עינו עליו אלא שלהודיע לחברו מי הוא אמר לו כל הסימנין ההם באופן שעל ידי דברים אלו ידענו שהיאודי שהיו בו כל הסימנין האלה הוא שנהרג ואין איש אחר שהיו בו כל הסימנין הללו ונמצא שאם כונת הלשון על דרך שפירשנו ההרוג הזה נודע בסימנין הרבה אבל איפשר שאין כונת הלשון הזה אלא לומר שלא היה בספינה מי שנקבצו באו לו כל הסימנין האלה גם יחד אלא זה אבל שאר אנשי הספינה אף על פי שהיו בהם חלק מהסימנים האלה מכל מקום לא היו בהם כל הסימנין האלה יחד אבל יש בזה מה שאין בזה או שאיש מיוחד אחר היו לו רוב סימנין אלו אבל לא נקבצו באו לו כל הסימנין האלה בכלל אחד לא נעדר ואם הכונה כן נמצא שלא הוכר היאודי הזה אלא על ידי סימן א' הנמצא בו יותר משאר אנשי הספינה והדבר ידוע שקצת מן הסימנין הנז' שאינם תלויים בגופו אינם סימנין מובהקים דאיפשר שאחר שהיאודי הכיר האיש ההוא שהיה יושב בבלהור ושהיה לו זיבון ירוק (ושמא) [ושהיה] מביא אבנים טובות שנה את מקומו ובא אחר במקומו או השאיל כליו לאיש אחר או מכר סחורתו ויבא אחר תחתיו בסימנין אלה ועליו העיד הגוי אם לא שנאמר שהיה הוא מעיד שעד עת טביעת הספינה לא ישב אדם שם או לא היה לו זיבון ירוק או לא היה מביא אבנים טובות אלא זה ומכל מקום מהצד הזה לא היינו מחמירין כל כך והיינו נוטין להקל שלא לחוש לכל החששות האלה גם שנראה ודאי דאפי' סימן אחד מובהק סגי כאן דלא דמי לשמו ושם אביו ושם עירו דאיפשר דמתרמי שמא כשמא אבל כאן מעיד על דבר ברור שלא היה שם בספינה איש שיהיה לו סימן זה אלא היאודי ההוא אלא מיהו מה שיש לדקדק בזה הוא דבשלמ' משום דהגוי לא אמר קברתיו ובשלמא אם היה יאודי המעיד לא הוה בעינן קברתיו ואפילו לדעת הרי"ף דבשני עדים בעינן קברתיו במים משום דנדון זה לא חשיב מים כלל אלא הריגה בעלמא כדכתי' אבל כיון שהמעיד הוא גוי מל"ת דעת הרמב"ם ז"ל שהגוי המל"ת צ"ל קברתיו ואיני אומר לחוש לדברי הסוברי' דהרמב"ם ז"ל בכל גוי המל"ת בעי קברתיו שסברא זו נדחת לגמרי מגדולי הראשונים והאחרונים אלא שאף לדברי המ"מ והר"ן והריב"ש ושאר האחרונים שפי' שלא הצריך הרמב"ם ז"ל קברתיו אלא בגוי שאינו מזכיר את המת בשמו אלא כגון שאומר פלו' שיצא עמי בדרך או כיוצא בזה ומן הטעם שפי' בדבריהם שכשאינו מכירו בשמו אמר בדדמי הנה יש לספק נדון דידן אי חשיב כמכירו בשמו על ידי סימנין הללו אם לאו וכל שכן לפי מה שכתבנו שאין בהודעת היאודי הזה ובהכרתו אלא סימן אחד וכי תימא ומכל מקום אף על פי שלא נזכר בדברי הגוי קברתיו כיון שאין העד לפנינו אלא היאודי מעיד משם הגוי יש לתלות שאמר קברתיו מכח הוראת תרומת הדשן בעד שהעיד סתם ולא פי' אם היה הראשון מל"ת דתלינן להקל כמבואר בדבריו ומכח דבריו למדו קצת האחרוני' דהוא הדין נמי בחסרון קברתיו ואף על גב דלקבורה ממש אין לספק כאן כיון שהוא מקלל את היהודי ומזכירו בגאוה ובוז מכל מקום להזזה ולטלטול שמועילים כמו קברתיו נתלה בנדון זה ג"כ אני בדעתי הקצרה מעולם לא רציתי לסמוך על זה והמתבונן בדברים יראה דלא דמו אהדדי וכן דקדקתי מתוך דברי הראשונים כמו שבארתי בפסקי בנדון אחר ועוד שבנדון זה אמר וראיתיו מת לפני נראה שרצה לאמת ענין מיתתו במה שאמר וראיתיו מת לפני ונראה שלא היה לו אמות יותר מזה כלל אלא מה שראהו מת לפניו לא קבורה ולא טלטול בעלמא ולא דבר אחר כלל אלא שראיתי מגדולי האחרונים שהורו הלכה למעשה בעד המעיד מפי גוי ולא פירש אם א"ל קברתיו דתלינן שהגוי אמר לו דברי' המספיקים להוציא מחשש בדדמי כמו שתמצא למהר"ר ן' לב ז"ל בתשובותיו ולפי דבריו מותרת האשה הזאת גם ראיתי מהר"ר אליה מזרחי זלה"ה בתשובתו כשכתב מה שכתבו הרב המגיד והר"ן והריב"ש שלא הצריך הרמב"ם ז"ל וקברתיו אלא בגוי האומר ישראל שיצא עמו לדרך מת כתב דטעם החלוק דטעמא דמסיח לפי תומו משום דאיכא למיחש שמפני שלא ראתה אותו בדרך עמו חשב שמת שכן דרך הולכי אורחות שאחד מהם נשאר מהשיירא חושבים עליו שמת. מעפר דל.
 
אליהו ן' חיים:
שו"ת ראנ"ח סימן עו
 
תשובת שאלה אחרת בעגונא דאתתא לכאורה נראה דעדות גוי זה אפילו לגבי משה מלתא זוטרתי היא ואינה מספקת להתיר אפי' אשת משה אף על פי שהזכיר שמו ושם אביו כיון שלא הזכיר שם עירו גם כן כדקתני בתוספתא אין מעידין עליו אלא אם כן מכירים שמו ושם עירו ואף על פי שיש מי שסובר דהתם דוקא שלא הזכיר שם אביו אלא שמו משום הכי בעי שם עירו גם כן אבל כל שהזכיר שם אביו גם כן לא בעינן עירו מכל מקום רוב הפוסקים ס"ל דאפילו הזכיר שמו ושם אביו לא סגי בלא שם עירו כמו שכתב ה"ר ישעיה מטראני בפירוש וז"ל באו עדים ואמרו שמת יוסף בן שמעון מעיר פלו' מתירים את אשתו ואין חוששין וכו' ואם אמרו מת יוסף בן שמעון (מת) ולא ידעו מאיזו עיר היה אף על פי שלא הוחזקו ב' יוסף בן שמעון בעיר אחרת אין מתירין את אשתו וכן נראה מדברי הר"ן בתשו' וכן כתב הריב"ש ז"ל בסימן תק"ה על עדות מי שהעיד שאברהם פרחי ממלכות קשטילייא מת וכתב הרב ז"ל דלא מהני כיון שלא העיד על עירו ואף על גב שאין באותו עדות על שם אביו מכל מקום כינוי פרח שאמר הוי כאלו העיד על שם אביו וכמו שכתב הרא"ם ז"ל בתשובה דכנוי מהני בשם אביו ואפילו הכי לא הסכים הריב"ש להתירה כיון שלא הזכיר שם עירו ומהרי"ק ז"ל גם כן בא' מתשובותיו האריך להוכיח דאפילו הזכיר שמו ושם אביו לא סגי בלא שם עירו אף על פי שבתשובה אחרת נראה שכותב הפך זה ממש מכל מקום יש לחוש לתשובה המחמרת גם הרא"ש ז"ל בפסקיו נטה בכונת הרמב"ם וזולתו דאפילו הזכיר שמו ושם אביו בעינן שם עירו וכן היא דעת החכם שהיה חלוק על הרא"ש בההוא מעשה דמכלוף בן (מלוף) [מלול] זולתי הרא"ש ז"ל שנראה מדבריו בההיא תשובה דמכלוף דלא בעינן שם עירו ואין לסמוך בזה על דבריו כנגד כל הפוסקים דלעיל וכ"ש כי בתשובה אחרת של הרא"ש עצמו שכתב באותו מעשה של ר' אשר בר סיני נ"ר דהרב ז"ל לא שרי בשמו ושם אביו לחוד.
 
וראיתי מי שרצה לחלק עוד דברי הרא"ש ז"ל בחלוק אח' וכתב וז"ל וכל שכן שאפילו הרא"ש ז"ל עצמו לא שרי אלא בשהיה ידוע שהיה שם באותה העיר בעלה של אשה זו ולא הוחזק בעיר מכלוף בן מלול אחר וכדאיתא שם בתחילת תשובתו שכתב ז"ל אמנם יש לחפש לה היתר ממקום אחר כיון שהיה ידוע שהיה שם בעלה של אשה זו מכלוף בן מלול ואם לא הוחזק מכלוף אחר בעיר נראה לי דאתתא שריא לינשא ע"כ מה שאין כן בנדון שלנו שלא נודע מאי זה עיר היה ולא מאין בא ולאין היה הולך עכ"ל ונראה מדבריו שהוא גורס שהיה שם בעלה של אשה זו בקמץ ואיפשר הביאו לזה מה שאמר ואם לא הוחזק מכלוף בן מלול אחר בעיר שנראה שאנו דנין על עיר פרטית שהיה שם ואיברא שיש חלוק רב כשהעד מעיד על איש ידוע שמת במקום פלו' או שהיה במקום פלו' שאף על פי שאינו מעיד שהוא ממקום פ' נשתנה מבני המקום ההוא אלא שאומ' שהיה שם ואיכא לספוקי שמא אחר נמצא שם בעת ההיא כיון שאינו מעיד שהוא בן העיר ההיא הידוע ליה ואפי' הכי לא מספקי' באחר אלא אמרינן כאן נמצא וכאן היה לפי שטת הרבה מן המפרשי' בההיא דיצחק ריש גלותא דאמרינ' דלתרי יצחק ריש גלותא לא חיישינן כיון שהוחזק חד יצחק ריש גלותא הקורטובא וידענו שמת יצחק ריש גלות' שבא מקורטובא לא מספק' באחר אלא אמרינן כאן נמצא וכאן היה אבל המדקדק בדברי הרא"ש ז"ל יראה שאין זו שטת הרא"ש ז"ל וגם הרא"ש ז"ל באותה תשובה לא מיירי דבכה"ג כלל שהרי נראה שם בדברי העדות שלא נודע מקום אותו מכלוף כלל אם היה בפאס או לאו אלא שנמצא הרוג במקום הנקרא זתים ומאין לנו לומר שהיה שם בעלה של אשה זו או מה יתן ומה יוסיף אם היה שם בעלה כיון שלא אמר העד כלל שהיה משם אבל הרא"ש ז"ל לא אמר אלא על שם הבעל שהיה מכלוף בן מלול שכיון שהיה ידוע שזה שמו אשר יקראו לבעל האשה הזאת בשם ההרוג בהכי סגי להתיר את אשתו דסבירא ליה לרב ז"ל דבשמו ושם אביו בלחוד סגי ומה שאמר ואין מכלוף בן מלול אחר בעיר לא אמר כן אלא לאפוקי שלא הוחזקו ב' מכלוף בן מלול ונקט שלא היה מכלוף בן מלול בעיר אף על גב דאפי' אם לא הוחזק בעיר אלא במקום אחר איכא למיחש משום דלידע שהוחזקו לא שכיח כל כך אלא כשהוחזק בעיר ולכך כתב ואין מכלוף בן מלול בעיר כלו' דלא הוחזקו ב' מכלוף בן מלול וכן נראין דבריו לפנים ומה שאמר בספר הדפוס אחר כך אבל הכא דילמא כמה מכלוף בן מלול איכא בעולם כיון שלא היה בעיר שהיה בעל' של אשה זו וגם לא העיד על שם מקומו ודאי טעות הוא בספרים וצריך להיות כיון שלא היה מעיר שהיה בעלה של אשה זו וכן נרא' פשוט ממה שאמר אח"כ וגם לא העיד על שם מקומו וזה פשוט:
 
ואם השאלה היא לענין התר אשת רעהו של משה הא ודאי פשיטא שאין העדות הזאת מספקת להתיר אשת רעהו של משה שאפי' ידענו כאן איזה איש שהיה רעהו של משה מאן לימא לן שהוא הוא הנהרג עמו דאיכא למימר איהו אזל לעלמא ואחר נתלוה עמו אחר כך ונהרג וזה פשוט ואפי' לא נחוש לזה אלא שנאמר דהוי כמו ישראל שיצא עמי לדרך מכל מקום כיון שהגוי לא הזכיר שמו היה צריך לומר וקברתיו ולדעת הרמב"ם ושאר מן הפוסקים ואין להקל אבל על התר אשת משה יש מקום ספק וזה שנראה לכאורה שאין עדות הגוי מספקת להתירה כיון שלא העיד הגוי שאותו הנהרג משה בן יעקב היה בעלה של אשה זו ואעפ"י שהזכיר שמו ושם אביו מכל מקום כיון שלא הזכיר שם עירו לא סגי בשמו ושם אביו שלא כפי הנראה לכאורה מתשובת הרא"ש של מכלוף אלא כמו שהעלו כל האחרונים דבעי' שמו ושם אביו ושם עירו והכא לא הזכיר שם עירו. מיהו יש לצדד להקל ממה שאמר הגוי שהיה בנו של יעקב האדמוני ושנהרג גם הוא והוא ידוע שאותו יעקב היה אדמוני וגם נודע שנהרג וכיון שכן איכא למימר דהאי מהני כמו סימן דשם עירו ואין לחוש דילמא אתרמי משה אחר שהיה אביו יעקב אדמוני ושנהרג גם הוא דלכולי האי לא חיישי' גם מה שאמר פיצולרדן שכונתו לומר שהיה ממשפחת פיצו הוי סימן אם במשפחת פיצו לא היה משה אחר או שהיה והוא עודנו חי או שאין שם אביו יעקב ולא חיישי' דילמא אתרמו משה ויעקב אחר וגם הם ממשפחת פיצו וכיוצא לזה כתב מהרי"ק ז"ל דאפי' לא הזכיר שם עירו כשיש סימנים אחרים תולין להקל ואף על פי שהנדון של הרב ראו בו סימנין יותר כמו שכותב הרב שם ותולה הדבר בכלם לא שהדבר צריך לכך אלא לרווחא דמילת' קא"ל כיון שהמעשה היה כן מעפר דל.
 
אליהו ן' חיים:
שו"ת ראנ"ח סימן עז
 
שאלה אשה זקנה שרה שמה היתה סמוכה אצל שמעון וסמוך למיתה פירשה משמעו' זה והלכה לה לארץ ישראל ותמת שרה הנז' והנה קמה לאה יורשת שרה ותובעת משמעון הנז' כי שרה הנז' הניחה י"ז אלפים לבנים ביד שמעון הנז' ויתנם לה שמעון כי היא זוכה בנחלה ושמעון זה השיב שאין כל מאומה בידו משרה הנז' ועם היות שבהיו' שרה כאן היה נושא ונותן בנכסיה והיו מעותיה נכנסין ויוצאין על ידו מכל מקום כשפירשה ממנו לא נשאר לה אצלו כלום ובידו לא דבק מאום והוציא על זה שטר הודאה שרה שהודתה והעידה עדים עליה בעת פירשה מכאן ללכת לארץ ישראל איך לא נשאר לה שום דבר ביד שמעון מפרוטה ומעלה ושהיא מחלה לו מחילה גמורה אם נשאר בידו דבר משלה ולאה מצאה שטר אח' ביד איש עברי שאומר שמצאו תוך נכסי שרה אחרי מותה וזה נוסח השטר בפנינו עדים חותמי מטה קבלו עליהם שמעון ויוסף אחיו בחיוב גמור להשתדל בכל עוז לגבות ההנאה של המעו' שהניח' פה קושטנדינ' הזקנה פלונית שהם אלף ת"ש לבנים בכל שנה ולשלוח לה מדי שנה בשנה בספינת הצמרים הנוסעת לצפת תוב"ב לבל יחסר לכל משך היות הזקנה בחיים חייתה ומר' פ' הנז' ברצונה הפשוט רצתה שיהיו כל נכסי עזבונה הנמצאים פה קושטנדינא אחרי מותה נתונים נתונים מעכשו ולאחר פטירתה לב' האחים הנז' מתנה גמורה וקימא אגב ד' אמות קרקע ושיזכה בהם זכיה גמורה והכל כהוגן וכתקון חז"ל ככל מתנות הנהוגות בישראל דלא למהדר מינה לעלמין בלי שום תנאי ושיור כלל ורבי יוסף הנז' קבל עליו לומר עליה קדיש ולקרות הלכה אח' בכל יום או פרק אח' בכל יום למנוחת נפשה אחר פטירתה וכן נתחייב לעלות לארץ ישראל בשנה הבאה בע"ה ולהסתופף תחת כנפיה ולכבדה ולהיות לה לבן להחזיק בידה עד יום מותה וקנינא על כל הנז' לעיל מהצדדים הנז' קנין מעכשיו כראוי ונשבעו שבועת התורה כל אחד לדעת הצד שכנגדו לקבל כל החיובים המוטלים על כל אח' מהם כי אם לשמור ולקים כל הנז' לעיל בסבר פנים יפות והאחים הנז' לא יהיו רשאים לשלוח יד אפילו בפרוטה אח' לא בקרן ולא בהנאה מהמעות של פלו' כל משך זמן היותה קימת בעולם וההוה כו'.
 
תשובה תחלה אני דן על שטר מתנה זה מבלתי שטר המחילה אשר מוציא שמעון אם האחי' הנז' זכו במתנת שרה אם לא ואומר שאם האחים הנז' מודים שהם גבו אחר פטירת שרה הי"ז אלפים לבנים אשר נראה לכאורה שהיו לה לשרה הנז' כפי חשבון אלף ת"ש לבנים שהתחייבו לשלוח לה להנאת מעותיה אלא שהם באים לזכות בהם מכח מתנת שרה נרא' שאין במתנה זו ממש דאף על גב דנעשת המתנה כמשפט מהיום ולאחר מיתה דגופה קניא מהיום ולא נפלו נכסי קמי יורשים כלל ואף על גב שכתב שלא יהיו רשאים לשלוח יד בהם בחייה אין זה מריע כח המתנה כלל דמדינא נמי הכי הוי בכותב נכסיו לבנו מהיום ולאחר מיתה שאין הבן מוכר הנכסים וליכא למימר דכיון דמדינא הכי הוה ולא היה צרי' הדב' לאומרו א"כ לטפויי אתא להריע כח המתנה ולסתור מה שכבר עשהו וזה מבואר בעצמו ואי משום דקאמר ולא בהנאה (ממרת) [ממעות] פ' ומדקרי להו מעות שלה נראה שלא קנו אותה האחים אינו כלום דקרי להו ממ' פ' מפני שהיו כבר שלה וכה"ג אמרי' בפרק השולח מאי עבדי עבדי שהיה כבר ועוד דכיון דאית לה פירות שפיר מקרי שלה למאן דאמר קנין פירות כקנין הגוף וכה"ג אמרינן בפר' המוכר פירות דמשום קנין פירות מביא וקורא מארצך אשר נתת לי הילכך מתנה זו ודאי קימת מן הצד הזה אלא שמכל מקו' נראה שלא זכו האחים במתנה זו מכמה טעמי חדא שכיון שמעות אלו לא היו בעין ולא היו ביד האחים אלא ביד אחרים בהלואה כמו שנראה מלשון השטר שכתוב שהתחייבו האחים להשתדל לגבות ההנאה ולשלוח לה כו' שנראה דהמלוה ביד אחרים עד שההנאה מחוסרת גוביינא וגם בסוף השטר כתוב שקבלו עליהם האחרים שלא לשלוח יד בקרן כו' ואם המעות הם בידם והם פורעי' ריוח בעבורם היאך לא ישלחו יד בהם להיו' נושאים ונותנין בהם שאין סברא כלל לומר שקבלו עליהם להניח המעות צרורי' ומונחין ויהיו פורעים ריוח בעבורם אלא ודאי נר' שמעות אלו היו מלוה ביד אחרים וכיון שכן לא זכו בהם האחים מכח המתנה דמלוה שביד אחרים אינו נקנה בחליפין אלא במעמד שלשתם ואף על גב דבשכיב מרע שאמר הלואתו לפלוני מהני היינו דוקא במתנת ש"מ וכמו שאמר בפרק מי שמת כי קאמר תלמוד' דשכיב מרע שאמ' הלואתו לפ' דפריך תלמודא והא ליתא בבריא כו' ומתנה זו אינה מתנת שכיב מרע אלא מתנת בריא גמורה ואינה נקנת אלא בדרכי הקנאת מתנת הבריאים וכיון שכן לא קנו האחים בקנין זה ולא עוד אלא אפי' לא היו המעות מלוה ביד אחרים אלא היו בעין לא מהניא הך הקנאה דקנין בהם שאין מטבע נקנ' בחליפין ואף על גב שנרא' שרצה לתקן זה כמ"ש בשטר שיהיו נתונים מתנה גמורה אגב ארבע אמות קרקע וקנין אגב מהני במטבע עדין לא תקן כלו' שאין קנין אגב מהני אלא כשהוא מקנה לו הקרקע ואגבו מקנה לו הדבר הנקנה או אם השכיר הקרקע ההוא או קנאו באח' מדרכי ההקנאה מקודם והיו המעות צבורין בתוכו שקונה אז מדין חצר אבל כשלא הקנה לו קרקע אין שם קנין אגב כלל ואיני רואה בשטר זה שום רמז כלל על הקנאת קרקע אלא שאומר שנתנה להם הנכסים אגב ארבע אמות קרקע ואם הקנתה להם הנכסים אגב ארבע אמות קרקע שלה ולא הקנתה להם הקרקע מאי מהני או אם הקנתה להם אגב ארבע אמות קרקע שלהם והמעות לא היו צבורים שם גם כן לא מהני הילכך מעות אלו לא נקנו בכך כלל ואפי' אם באנו לומ' שיש בכח מה שכתוב בשטר שיהיו המעות נתונים להם במתנה אגב ארבע אמות קרקע שהיא נותנת להם קרקע גם כן ונמצא קנין אגב זה כדינו מכל מקום עדין כל זה אינו שוה אלא אם המעות היו בעין או פקדון ביד אחרים אבל מלוה שביד אחרים דלהוצאה נתנה לא מהני בה קנין אגב כלל כמו שהוכיחו רוב הפוסקים מההיא דפרק מי שמת דהלואתו לפלו' דפריך תלמודא דליתיה בבריא ומשני דאיתיה בבריא דמעמד שלשתם ולא משני דאיתיה באגב ועובדא דרב פפא דפרק הזהב דהוה ליה תליסר אלפי זוזי בי חוזאי ואקנינהו לרב שמואל בר אחא אגב אסיפא דבית' פירשוה גדולי המפרשים דפקדון הוו וכתיבת הרשאה אמלוה כבר נאמרו בה טעמים מתחלפים כמו שהתבא' כל זה בדברי הפוסקי' אין צורך אריכו' בזה ואפי' אם היה לשרה זה שטר על המלוה שביד אחרים שנמצא שטר זה בכלל המתנה שאמרה שיהיו כל נכסי עזבונה נתונים לאחים ושטרות גם כן בכלל לשון זה כדאמרי' שטרי איקרי נכסי דאמר ר' חייא בר אבא שני שטרות הן כו' וזהו ששנינו נכסים שאין להם אחריות נקנין עם נכסים שיש להם אחריות מכל מקום אם מכח קנין שטר אתינן עלה לא מהניא מידי שלא הקנה לו בדרך קנין השטרות בכתיבה שצריך לכתוב קני לך איהו וכל שעבודיה ואם אמרו שהשטרות נקנין אגב קרקע היינו לענין דרך הקנאתו ושיהיה קנין אגב בו כמסיר' אב' מכל מקום מה שצריך עוד לקנין השטרות כדי שיועיל לגבות בו שיכתוב לו קני לך איהו וכל שעבודיה קנין אגב אינו מוציאו ידי כך ולא שום קנין בעולם וכיוצא לזה כתב הרא"ש ז"ל בתשובה כלל ע"ו סימן ב' ראובן נתן לדינה בתו כל נכסיו במתנת בריא מטלטלי אגב מקרקעי והיו לראובן בביתו שטרי חובו' אם השטרו' בכלל והשיב הרב ודאי שטרות בכלל נכסים הן מיהו הני מילי בשכיב מרע שאין צריך קנין כו' אבל בריא שאינו יכול להקנות שטר אלא בכתיבה ומסירה אף על פי שהקנה לה השטרות בקנין כיון שלא כו' לא קנה כו' וכיון דאיכא פלוגתא דרבוותא לא מפקי' ממונא ומוקמי' ליה בחזקת יורשים ואף על גב שפסק הרי"ף שנקנין אגב קרקע היינו שקנה בקנין אגב וכתב קני לך איהו וכל שעבודיה כו' הילכך לא קנתה כו' וכן דעת הרשב"א ז"ל גם כן בתשובה. נמצא לפי זה שלא זכו האחים במלוה זו בין אם היא בשטר בין אם היא בלתי שטר ולא עוד אלא שאם אין עליה שטר יש לדון אעקרא דדינא שלא נכללה המלוה בכלל המתנה שאמרה שיהיו כל נכסי עזבונה נתונים דאף על גב דבהדיא אמרו בגמרא פרק מי שמת דזוזי איקרו נכסי מדתנן נכסים שאין להם אחריו' נקנין עם נכסים שיש להם אחריות כו' כי הא דרב פפא הוו ליה תליסר אלפי זוזי בי חוזאי כו' יש לומר שלא אמרו אלא בזוזי שהם בעין דשפיר מיקרו נכסי דהם נכסוהי דאיניש אבל זוזי שביד אחרים לא מיקרו נכסי ואף על גב דבגמרא מייתי עלה עובדא דרב פפא דמיירי בזוזי דהוו ליה בי חוזאי לדברי כל הגדולים שפי' בהם דזוזי דפקדון הוו הרי הם כזוזי שבעין אלא שאין צורך לכל זה ואינה ענין כלל דהא לא מייתי בגמר' לדרב פפא לאוכוחי דזוזי איקרו נכסי דבדרב פפא לא אדכרו נכסי כלל וזוזי אקני לדרב שמואל בפירוש אלא דכלפי מאי דאייתי מתניתין דנכסים שאין להם אחריות נקנין עם נכסים שיש להם אחריות מייתי לדרב פפא דשפיר מיק' זוזי אגב קרקע כי היכי דאקני רב פפא זוזוהי אגב אסיפא דביתא הילכך נראה אפי' היה קנין מועיל במלוה זו מכל מקום לא נכללה לעולם בלשון המתנה ואף על גב דבסוף השטר כתוב והאחים הנז' לא ישלחו יד לא בקרן ולא בהנאה מהמעות של פלו' כל משך זמן היותה קיימת וכו' דמשמע דאחרי מותה ישלחו בהם יד ומשמע דהיינו מכח המתנה אינו הכרח כלל ואפי' יהיה מוכרח מכל מקום כל שלא אמרה כן בלשון מתנתה ולא כללתו במתנה אינו קנוי להם משום דדעתה היתה שיהיה שלהם.
 
עוד יש לחקור מתנה זו מצד מה שקבל עליו ה"ר יוסף להטיב עמה אם מתנתה זו תלויה בקיום תנאי זה אם לאו ואמינא לה מההיא דאמרי' במסכת ביצה ההוא גברא דאמר הבו ארבע מאה זוזי לפ' ולנסיב ברתי אמ' רב פפא ארבע מאה זוזי שקיל ברתא אי בעי נסיב אי בעי לא נסיב אבל אי אמר לנסיב ברתי [והבו ליה] אי נסיב אין אי לא נסיב לא ולכאורה נדון דידן נמי הוי כה"ג ממש דאף על גב דלא שייך לומ' ביה אי בעי עביד אי בעי לא עביד כיון שחייב עצמו לכך בקיום מכל מקום יש ללמוד מכאן שאין המתנה תלויה בכך איברא דעדין יש לי לדון בה דכפי הנראה מפרש"י והתוספות טעמא דמלתא הוי משום דתפוס לשון ראשון דדברי שכיב מרע ככתובין וכמסורין דמו ומיד כשאמר הבו ארבע מאה זוזי הוי כאלו מסרם דדברי שכיב מרע ככתובין וכמסורין דמו ומעתה יש חלוק גדול בנדון דידן דאין זכות מתנה זו באה מכח אמירה בעלמא עד דנימא דמשעת אמירה ראשונה זכו במתנה ותנאי בעי כו' שאין זוכים בה אלא מכח הקנין והקנין לא הוזכר אלא אחר זכרון התנאי והקבלה שקבל עליו יוסף ולא שייך כאן לומר שכבר זכו קודם התנאי. אלא מיהו כבר תמה הרב בעל תרומת הדשן עלה דההיא דכיון דמתנת שכיב מרע מצי לחזור בו בכל שעה למה לא יוכל להתנות תנאי ולמה נתפוס לשון ראשון אף על גב דדבריו ככתו' וכמסורין כיון דמצי הדר ביה אלא שנראה דאפי' היכא דאין הקיום נגמר משעת אמירה אמרי' תפוס לשון ראשון ומעתה היה אפשר ללמוד בנ"ד גם כן דאף על גב דאין הקיום גמור נימא תפוס לשון ראשון אבל אינו מוכרח דאכתי יש לומר דשאני דברי שכיב מרע שהם ככתובים וכמסורין ואף על פי שיכול לחזור בו מכל מקום כל כמה דלא הדר הרי מעשיו גמורין מה שאין כן בנדון דידן דקודם קנין אין כאן כלום ועוד דכיון דדבר תמוה הוא הבו דלא לוסיף עלה ואין לנו אלא מה שאמרו בפירוש עוד איפשר לחלק בנדון זה מצד מה שכתב הרב בעל תרומת הדשן דהסמ"ג מפרש בההיא דלינסיב ברתא דטעמא דמלתא שהם ב' צוואות דליתבו ליה ארבע מאה זוזי וליתבו ליה נמי ברתא לכך אי בעי נמי לקבל רק צוואה ראשונה ולא בתרייתא מצו למעבד כו' והרי"ף כתב בפ' מי שמת מ"ט לישנא קמא ללישנא דמתנה היא בין בזוזי בין בברתא הילכ' אי בעי נסיב חד מנייהו משמע דמשו' שהם ב' צוואות לתועל' המקבל משו"ה אמרי' הכי דאי בעי נסיב כו' וכן כתב הטור הרי הם שתי מתנות ואם הדבר כן אין ללמוד ממנה בנדון שלנו שהדבר מבואר דקבלת יוסף לתועלת האשה ומכל מקום מתוך לשון השטר יש הכרח מפורש שאין המתנה תלויה בתנאי זה שהרי כתב מפורש שהמתנ' היתה בלי שום תנאי ושיור בעולם נראה ששלל כל תנאי שבעול' ואין לומר שלא היתה הכונה אלא לשלול כל שאר תנאים זולת מה שמזכיר מיד ורבי יוסף קבל כו' דאם כן היה לו לומר אך שר' יוסף כו' אלא ודאי בלתי שום תנאי קאמ' ומעתה אם אתה אומ' שקבלת ר' יוסף תנאי במתנה הרי השטר סותר קצתו את קצתו ולעולם יש לנו לפרש השטר שלא יהיה סותר ויש לנו לומר דקבלת יוסף אינה תנאי במתנה אלא קבלה בעלמא שקבל עליו:
 
עוד נרא' שאפי' כשתמצי לומר שהמתנ' תלויה בקבלת יוסף עדין אין המתנה מבוטלת ואשיבה ידי על כל פרטי הקבלה אח' לאח' ראשונה בענין אמירת הקדיש יש לספק על זמן אמירתו דאף על גב שכתוב שם ולקרות הלכה אחת בכל יום אינו הכרח דהאי בכל יום קאי נמי אאמירת קדיש דדילמא לא קאי אלא אקריאת הלכה הקרוב אליו ולא אאמירת קדיש גם כן ובמסכת חגיגה איבעיא ליה לגמרא גבי קרא דויזבחו שלמים לה' פרים אי פרים קאי אויעלו עולות נמי או דוקא אשלמי' ובעלמא נמי איכא פלוגתא אי מקרא נדרש לפניו ולפני פניו או לפני פניו דוק' ונר' שיד מקבל המתנה בזה על העליונה דבשלמא אם היה הספק נופל על זכות המתנה מעיקרא יש לומ' דנכסי בחזקת יורשים קיימי אבל כיון שהמתנה מפורשת שהוא זוכה בה ומספק אתה בא לבטלה מצד התנאי על האומר שלא התקיים התנאי הראיה וכיוצא לזה כתב הר"ן ז"ל בגיטין והטור בחשן משפט ונמצא שבאמירת הקדיש לא נתפרש בו זמן ומעתה יש לספק אי סגי באמירת קדיש יום אחד בעלמא או אם נתן לו איזה זמן מוגבל והאי מלתא נראה דתליא בפלוגתא דרבא ורב אשי דאיפליגו בעל מנת שתניקי את בני דתנן במתניתין כמה היא מניקתו כ"ד חדש וכו' דפריך עלה תלמודא מבריתא דקתני שמשתו יום א' הניקתו יום אחד הרי זה גט ומוקי רבא בריתא במפרש ורב אשי אמר סתם נמי כמפרש יום אחד דמי ומניקתו יום אחד מב' שנים לאפוקי אחר ב' שנים דלא ופוסקי הלכות איכא מאן דפסיק הלכה כרבא ואיכ' מאן דפסיק כרב אשי דכיון דלא פירש כל שהניקתו שעה אחת נתקיים התנאי ואיכא מאן דאמר כ"ד חדש דזמן הנקה קאמר מן הסתם והוא הדין והוא הטעם בכל תנאים דבעלמא ואף על גב דהרשב"א ז"ל מספק אם נאמר כן בדיני ממונות דדילמא אפילו רב אשי לא אמר אלא גבי גט דלצעורא קא מכוין והא צערה וכו' לא נמצא כן לשום אחד מהפוסקים ונראה דלא ס"ל כן ואין ספקו של הרשב"א מוציא מידי ודאי ובכל תנאים לרב אשי בקיום כל דהוא סגי והכא נמי דכותה דאף על גב דסתם אמירת קדיש הוא י"ב חדש מכל מקום מדלא פיר' לרב אשי איכא למימ' דבאמירת פעם אחת סגי ולרב' בעי' כל זמן אמירת קדיש דהיינו י"ב חדש ומעתה כל שאמ' קדיש פעם אחת לרב אשי ואין צריך לומר שאם אמר כל י"ב חדש כפי מה שאומרים שבאותו פרק מת אביו של יוסף והיה אומר קדיש כל הי"ב חדש ומכוין בו לצואת הזקנה גם כן הרי קיים תנאו בזה ואף על גב דבלאו הכי הוה צ"ל קדיש בעד אביו מכל מקום זכרון אחד עולה לכאן ולכאן וכל כי האי גוונא כתבו החבורים במי שקבל עליה להתענות ב' וה' וחל ב' וה' בתעניות צבור שיוצא ידי נדרו על ידי אותם תעניות ועולים לו לכאן ולכאן מיהו אם לא אמר כלל קדיש לכונת הזקנה כל הי"ב חדש ובא לומר אחר הי"ב חדש כדי לקיים תנאו לא חשיב קיום תנאי בהכי וכדמתרץ תלמודא אליבא דרב אשי מתניתין דכמה היא מניקתו וכו' כ"ד חדש דזמן הנקת יום אחד יהיה בתוך כ"ד חדש שהוא זמן ההנקה לאפוקי אחר כ"ד חדש דלא וה"נ דכותה אמירת קדיש צריך שתהיה בתוך י"ב חדש שהוא זמן אמירת הקדיש אבל אחר י"ב חדש לא וליכא למימר דשאני קדיש דכל שעתא ושעתא זמניה הוא ואפילו לאחר י"ב חדש יש בו זכות והמת יהיה לו נחת רוח ומצאה לו מנוח דאחר י"ב חדש אין נדונים אפילו רשעים ואדרבא לא ניחא להו שיאמר עליהם קדיש אחר י"ב חדש דמשוו להו רשעים:
 
איברא דלענין הזכרת המתים ביום הכפורים שכתבו החבורים שלמדו ממדרש כפר לעמך ישראל נוהגין בו אפילו לאחר י"ב חדש ותנאי קריאת ההלכה בכל יום יוסף זה נודע בשערים שונה הלכות בכל יום ותמיד בתורה יהגה יומם ולילה גם יש לומר שלא היתה הקפדתה אלא תוך השנה דומיא דאמירת הקדיש:
 
ומעתה לא נשאר בלתי אם תנאי ההליכה בצפת אחר השנה וכו' שבין כך מתה הזקנה ולא אצטריך לה הליכת ה"ר יוסף שלא התנתה תנאי ההליכה שם אלא להיותו לה חוטרא לידה ומרא לקבורה אחר השנה ונראה שיוסף פטור מקיום תנאי זה ואין המתנה בטלה לבלתי התקימה ומנא אמינא לה מההיא דתנן בגיטין על מנת שתשמשי את אבא על מנת שתניקי את בני מת האב או הבן הרי זה גט ואף על גב דלפי פירוש רש"י ז"ל שם מת הבן או האב היינו דוקא אחר הנקת ושמוש יום אחד אבל מת קודם שתניק כלל אינו גט התוספות נחלקו שם והוכיחו דאפילו מת קודם שתניק כלל הוי גט ועוד דאפילו לרש"י ז"ל לא אמר הכי אלא לרבא דסתם הוי כ"ד חדש ולדידיה מוקמינן רישא תוך כ"ד חדש אבל מת ולא הניקה כלל לא אבל לרב אשי דאית ליה דסתם כמפרש יום אחד דמי ע"כ מוקי רישא בלא הניקה כלל ואפילו הכי קתני דהרי זה גט ואף על גב דתלמודא פריך לרב אשי אהאי סברא מכל מקום סברת רב אשי כך היא דאפילו לא הניקה כלל שפיר הוי גט ולדעת הפוס' כרב אשי ע"כ אית להו למימר דאפילו לא הניקה כלל הרי זה גט: ומעתה רבו הסברות הפוטרות מקיום התנאי כאן דדילמא דברי התוספות וכל הנלוים בשטתם עקר דסבירא להו דאפילו לרבא לא בעי' הנקה כלל ואם תמצי לומר כשטת רש"י אכתי דילמא סברת הפוס' כרב אשי עקר. איברא שהרמב"ם ז"ל אף על פי שהוא פוסק כרב אשי מכל מקום כתב שאם מת הבן או האב קודם הנקה ושמוש שאינו גט והאמת שדבריו מתמיהים וכבר עמדו עליהם הרב המגיד והר"ן ז"ל ופי' שטת הגמרא על פי סברתו אף על גב דאין הדעת נוחה בפירושם דסוף סוף למה לא כתב הרמב"ם הדין המוזכר במשנה בפירוש במת הבן או האב אחר הנקה כל דהוא דהוי גט אבל כתב דין לא הניקה כלל שלא הוזכר במשנה וצ"ל דס"ל להרמב"ם דהאי בבא לאו לגופי' איצטריך דפשיטא ודאי דאם מת אחר הנקה ושמוש דהוי גט שהרי נתקיים התנאי ומה לעשות עוד ואפילו לא מת הרי זה גט אלא ודאי לדיוקא אתא לומר דוקא מת אחר הנקה כדקתני לעיל כמה היא מניקתו הוא דהוי גט הא מת קודם הנקה לא הוי גט ולכך כתב הרמב"ם דינא דלא הוי גט ודוחק ויותר היה נראה להגיה בלשון הרמב"ם זכרו לברכה הרי זה גט:
 
עוד נראה לעניות דעתי דאפילו למאן דאית ליה דמת קודם הנקה ושמוש לא הוי גט היינו דוקא אליבא דחכמים דפליגי ארשב"ג דאית להו הכי בעל מנת שתניקי ב' שנים נמי דסבירא ליה דלצעורה קמכוין אבל לרשב"ג דאית ליה אפילו בעל מנת שתניקי ב' שנים דמת הבן הרי זה גט משום דלהרוחה קמכוין והא לא אצטריך הוא הדין נמי במת קודם הנקה לגמרי דהוי גט כיון דלהרוחה קמכוין וזה דבר מבואר מהסברא ומדוקדק מדברי התוס' והמפרשים ויש לתמוה על הטור שכתב דין זה דמת קודם הנקה ושמוש מוסכם מבלתי חולק (וגם) [וגבי] ב' שנים כתב מחלוקת הפוסקים שיש פוסקים כרשב"ג ויש פוסקים כחכמים וכפי מה שכתב' הדין הראשון גם כן הוא תלוי במחלוקת זו ולא הי"ל לכותבו כמוסכם בלתי חולק ומעתה כיון שלדעת רשב"ג אפי' מת הבן או האב קודם הנקה ושמוש כלל הוי גט נמצאת סברא זו גם כן מצטרפת לפטור כי הן רבים עתה צדדי הפטור אחר שהרבה מן הפוסקים פוסקים הלכה כרשב"ג בזו ודילמא פסקם עקר וא"ת הלכה כחכמים דילמא הלכת' כרב אשי וא"ת דהלכתא כרב' דילמא הלכה כדברי התוספות אף על גב דלא בריר לן דספק ספקא מהני בממונא במקום חזקא כמו שאין הולכין בממון אחר הרוב ואדרבה אפי' באסור מסתפק מוהר"ר ישראל כשיש ב' דעות מתירין ומטעם שמתי' זה אינו מתיר זה אם מצטרפין לדעת אחת להחשב רוב מכל מקום הרואה יראה כי רבו כמו רבו הדעות הפוטרות בנדון זה וכ"ש שבטוב העיון יראה שכל מה שכתבתי בזה משנה שאינה צריכה ואעקרא דדינא פירכא שאין ענין לנדון זה אצל גט וכל מי שסובר דבעינן הנקה צריך הוא לומר משום דלצעורה קמכוין והיינו דוקא גבי גט אבל לענין ממון דלהרוחא קמכוין אין צורך לקיום התנאי כלל היכא שמת ולא אצטריך דקימא לן כרבה באתא מטרא דהא לא אצטריך ובהדיא מחלק תלמוד' בכה"ג בין גט לההיא דרבא והתוספות לפי (שסתם) [שטתם] כות' דבההיא דמת הבן אפי' לר' יוסף דאמר הא לא דלה אין צורך לקיום התנאי מכח חלוק שחלקו שם והיורד בעומקו של חלוקם יראה דנדון דידן לא דמי אלא למתני' והא לא אצטריך גם מה שחלקו התוספות בההיא דרבא מההיא דפ' האומנין דל' אמר (רב) [רבא] הא לא אצטריך אלא דוקא גבי אריס שמשעה שהתנה בשליש מלבד שהרמב"ן ושאר מפרשים גבי ההיא דהאי מאן דאגיר אגירי הק' הקושיא וחלקו בענין אחר מכל מקום אפילו לפי דברי התוספות נדון זה יש לדמותו לאריס וק"ל:
 
הכלל העולה שאין לבטל מתנה זו מצד הדברים שקבל עליו יוסף לעשות מכל הטעמים שכתבתי אבל כבר כתבתי שהמתנה מעקרא בטלה ולא קנו האחים וזכה היורש בממון ההוא ואם גבו אותם האחים חייבי' להחזירם ליורש וכל זה אני אומר אם האחים מודי' שגבו ממון הזקנה מיד מי שהניחתו אצלו אבל אם האחי' הנז' טוענים שלא גבו כלום ושהם לא היו מחויבים אלא לגבות ההנאה ולשלחה לה אין לה עליהם תביעה כלל ומיהו יש לב"ד לדרוש ולחקור ולגזור על האחי' בחרם יבאו ויגידו ביד מי הוא הממון הזה שאין לך השבת אבדה גדולה מזאת גם מדין שבועת העדות חייבין הכשרים להעיד להעי' ואף הפסולי' להעיד הרי הם בכלל החר' כמו שכתב המרדכי בשבועות אבל לתבוע מהאחים ממון אין ליורשת דין ודברים עליהם ואם ימצא הממון ביד האחים והיה בידם בשעת המתנה אדרבה הרי הם נשכרים בזה להנצל מהטעם שכתבתי לבטל המתנה שכיון שהיו מוחזקים בממון והיא נתנתו להם במתנה הרי הם זוכים בו אפי' בלא קנין ונמצא שזכו במתנה מחיים ולאחר מיתה ואף על גב שאם באנו עליו מכח הקנין אף בזה היה מקום לגמגם קצת משום דמטבע אינו נקנה בחליפין ומחילה לא שייך אלא בממון שהיה אצל המקבל בתורת מלוה אבל ממון שהוא בעין ובתור' פקדון לא מהני ביה מחילה כמו שהאריך בזה מהרי"ק בשרש צ"ד בדין מי שאמר אני מניח לפלו' מה שבידו מכל מקום לשון מתנה ודאי מהני שפיר במה שביד האדם ואפי' בלא קנין וכן מבואר שם בדברי מהרי"ק וכן כתב הרמב"ם ז"ל בהלכו' זכיה הנותן מתנה לחברו אין המקבל זוכה בה אלא בא' מהדרכים שקונה זוכה במקחו וכו' מחל לחברו חוב שיש לו עליו או נתן בפקדון שהוא מופקד אצלו הרי זו מתנה הנקנית בדברים בלבד ואין צריך דבר אחר ואם כן מתנה זו שנתנתה האשה בלשון נתינה והיה הממון ביד המקבל פשיטא דזכה ואין צורך לקנין כלל ואין לומר דהכא גרע שהקנתה גם בקנין ושמא לא גמרה להקנות אלא בקנין ואין קנין קונה במעות וק"ל וכל זה כפי שטר המתנה לבדו מבלתי הבטה אל שטר המחילה וכל שכן על פי שטר המחילה שמוציא שמעון שזמנו מאוחר לשטר המתנה שלא נשאר שום מקום לדין ודברים על שמעון כיון שהאשה מודה שלא היה לה כלום אצל שמעון דאפי' נאמר שמכח שטר המתנה נראה שהניחה ממון בידו הרי כפי שטר המחילה שעשתה אחר כך נתבטל השטר ההוא ואפי' תאמ' דמחילה שמחלה הממון לא מהניא בממון שבעין מהטעם שכתבתי לעיל משם מהרי"ק מכל מקום כיון שמודה שם שלא נשאר בידו כלום הודאת בעל דין כק' עדים דמי ואיפשר שחזרה ולקחה אותו ובין חזר' ולקחתו בין לא לקחתו כיון שהי' מודה אין לאחר הודאה כלום כל זה אני כותב מצד הדין כראובן ושמעון הנשאל לחכם אבל מצד מה שנתמניתי בחברת כבוד החכמי' לדון בענין לכל מראה עינינו איני מחליט מאמרי ואיני דן בענין כלל אלא מה שיוסכם בינינו ואם לענין פשר דבר אשר אז נדברו יראי ה' החכמים יצ"ו (לעשוק) [לעסוק] בדבר ישאלוני משפטי צדק אומר שאם הרואה יראה שיש לשדות נרגא קצת בין במתנה שנעשת על תנאי בין בשטר המחילה שלא גמרה למחול ולהודות ולא נעשה אלא כדי לדחו' את היורש מנחלתו ולעבורי אחסנא ומידי ספקא לא נפיק המעט הוא אם רב הישר והטוב שינתן ליורשים רביע הממון שהם כמו ד' אלפים ור' לבנים כפי מה שנראה שהממון שהניחה פה אשר באה עליו הטענה היו י"ז אלף לבני' כיון שהיתה ההנאה אלף ת"ש לבנים איברא שגם בזו יש לדון אי לישנ' דשהם אלף ת"ש לבנים בכל שנה אהנאה קאי שקצבו ההנאה אשר ידעו בודאי שלא תחסר שהם אלף ת"ש [או] אמעות שהניחה פה הקרוב אליו שכל מה שהניחה כאן הם אלף ת"ש ואמר שהתחיבו לשלוח לה הנאת האלף ת"ש בכל שנה הכל כפי מה שתהיה ההנאה ולישנא דבכל שנה אגביה קאי אבל לעולם לישנא דשהם י"ז אלפים אמעות שהניחה פה קאי משמע כענין שדקדקו החבורי' במי שיש לו כנוי לכתוב הכנוי אחר שם האיש ולא אחר שם אביו כי היכי דלא לשתמע דקאי אאב הקרוב אליו וכן כתב הרשב"א בתשובה בב' יוסף בן שמעון שיצא שטר וכתוב בו סימנא דחיי בן שמעון (נראה) [נ"ר] דשדינן ליה ביוסף בן שמעון שהיה אביו חי בזמן השטר ולא משמע ליה דההוא סימנא דחיי קאי איוסף מ"מ אין זה הכרח כדכת' התוספות ביומא ר"פ +א"ה: עיין תוספות יומא ט ותוס' ישנים שם, וצ"ע ועי' רש"ש במ"ר נשא פ"י אות כ"א+ בן יהוצדק הכהן הגדול הכהן הגדול לא קאי איהוצדק וכדאשכחן דוד בן ישי מלך ישראל דמלך ישראל לא קאי אישי ועוד דמלשון שהם אלף ת"ש אדרבה משמע דקאי אדלעיל טפי וכה"ג מספק' ליה לתלמוד' בפ"ק דיומא גבי היא העיר הגדולה אי קאי ארסן או אנינוה ואכלח לא מספקא ליה אף על פי שהוא יותר קרובה (וכי תימא) [וכת'] התוס' דמשום דכתי' היא משמע דלא קאי אקרוב אליו ועוד דמכל מקום צריכין אנו לומר כלישנ' דבכל שנה לא קאי אקרוב אליו מיהו המדקדק היטב בלשון יראה דאי אהנאה הוה קאי היה לו לומר שהיא אלף ת"ש לבנים בלשון יחידה אבל מדקאמר שהם נרא' דאמעות שהניחה קאי: מעפר דל.
 
אליהו ן' חיים:
שו"ת ראנ"ח סימן עח
 
שאלה יבמה נפלה לפני יבם ותובע' ממנו לחלוץ לה או ליבם והוא אומר לה שעכשיו אינו רוצה לא לחלוץ ולא ליבם אבל תמתין לו ימים או עשור ואח"כ ייבם אבל עכשיו אינו רוצה ליבם מפני עגמת נפש אחיו עד מלאת לו שנה גם שאמו מעכבת עליו מליבם אבל לפי רוב הימי' יפיס את אמו שתסכים ביבום שאל השואל אם שומעים לו.
 
תשובה דבר פשוט ומבואר בעצמו שכל שהיבם אומר איני רוצה לא לחלוץ ולא ליבם שאין שומעין לו וכופין אותו לחלוץ לה או ליבם וכמו שאמרו בפרק החולץ מצוה בגדול ליב' לא רצה הולכין אצל האחין לא רצו חוזרין אצל הגדו' ואומרין לו עליך מצוה או חלוץ או יבם ומפרש בגמ' חוזרין אצל גדול למכפיי' והא דאמרינן בפרק אעפ"י בכתובות תבע הוא נזקקין לו תבעה היא אין נזקקין לה ופי' בתוספות תבעה היא והוא אינו רוצה לא לחלוץ ולא לייבם היינו לענין לכתוב עליו אגרת מרד ולהוסיף על כתובתה אבל מ"מ אפי' תבעה כופין אותו לחלוץ או ליבם כ"ש אם היא באה מחמת טענה דבעינן חוטרא לידא ומרה לקבורה שכופין אותו ואף כותבין עליו אגרת מרד וכן עולה שם מתוך דברי התוס' וכן ביאר הרשב"א ז"ל בתשובה וכ"ת היינו דוקא כשהוא אומ' איני רוצה לא לחלוץ ולא ליבם לעול' ותשב עד שתלבין ראשה אבל אם הוא אינו אומ' אלא שאינו רוצה לא לחלוץ ולא ליבם עכשו אבל אחר זמן קצת יעשה לה כדת וכנימוס כל כה"ג לא כיפינן ליה כלל ויוכל לדחות' ימים או עשור כיון שהוא אומר שאח"כ יעשה לה כדת הנשים וכ"ש כשהוא נותן איזו אמתלאה לדבריו כנדון דידן הא ודאי פשיטא שאין לחלק בכך שלא מצינו שתקנו חכמים שום זמן לזה כלל ואיזה זמן תתן לו ואין לדבר סוף ואין זה צריך לפנים וכן יש לדקדק מתוך דברי הנמוקי בפרק החולץ גבי עמד בדין וברח דנזונת משל יבם שכתב ודוקא ברח אבל אם הוא לפנינו כופין אותו לכנוס או לפטור דאפי' אומר המתינו לי ואחלוץ או איבם כופין אותו דליכא למימ' דהכא מיירי כגון שאומ' איני רוצ' לא לחלוץ ולא ליב' לעול' אבל אומ' המתינו לי ואחלו' או איבם שומעין לו דא"כ אכתי אמאי נקט ברח הא בלא ברח נמי משכחת לה דתקינו לה מזונות כגון שהוא לפנינו ודוחה אותה לזמן שאין כופין אותו דפשיטא ודאי דכל כה"ג ראוי לתקן לה מזונות וכן כתב מהר"ם ז"ל בפי' וז"ל ששאלתם על היבם שדוחה את יבמתו מליבם ומלחלוץ ואומר שאינו יכול מפני עגמת נפש שעדין לא עברה שנתו ממיתת אחיו אמרי נואש דברי היבם ואין להם על מי ועל מה שיסמוכו שהרי לא תלו חכמים הדבר לא בשנה ולא בשנתים אלא בג' חדשים דתנן היבמה לא תחלוץ ולא תתיבם עד שיהיו לה ג' חדשים ומשם ואילך אם לא רצה היבם לחלוץ או ליבם כופין אותו במילי או בשוטי' דתנן מצוה בגדול ליבם לא רצה וכו' עד לא רצו חוזרין אצל גדול ואומרים לו עליך מצוה או חלוץ או יבם ומפרש בגמרא חוזרין אצל גדל למכפייה וכל היכא דאיכא לשון כפייה פי' ר"י אפי' בשוטים דאי במילי לחוד הא קימא לן בפרק המדיר דבדברים לא יוסר עבד ועוד אי במילי מאי פריך בפרק אף עפ"י בשמעתתא דמורדת והאמ' רב האומ' איני זן ואיני מפרנס וכו' לישני ליה הא דקתני במתני' מוסיפין היינו היכא דכפינן ליה במילי ולא חשש אז ודאי מוסיפי' על כתוב' אלא שמע מינה דכל היכא דאיכא כפייה בשוטים הוא. ועו' מצות עשה היא לגבי יבם או לחלוץ או ליבם כו' מאי שנא משאר מצות אם אומרי' לו עשה סוכה ואינו עושה וכו' כדאמרי' בפרק הזרוע במה דברים אמורים במצות לא תעשה אבל במצות עשה מכין אותו עד שתצא נפשו כל שכן היכא שעובר על מצות עשה שהוא רע בין לשמים ובין לבריות דכפינן ליה במילי ובשוטי ובגוים ואומרי' לו עשה מה שישראל אומ' לך וטוב בעיני וכו' והמלמדים אותו לדחות יבמתו ולעגנה חוטאים ולא להם ועוברים בלפני עור וגו' דשהויי מצוה לא משהינן דתלה בקטן עד שיגדיל אין שומעין לו דאפילו למאן דאמר ביאת קטן עדיפא לא נטרינן ליה דילמא גדל ומיבם דשהויי מצוה לא משהינן כל שכ' שהוא דוחה אותה באמרי נואש בולא כלום דשהויי מצוה לא משהינן וכופין אותו כדפרי' כל אלה דברי הרב ז"ל ומכלל דבריו למדנו בפי' שאין לחלק כלל בין היכא שאומר היבם איני רוצה לחלוץ או ליבם לעולם ובין היכא שהוא דוחה אותה לזמן ודא ודא אחת היא וכמו שכופין לזו כופין לזו וכדכתבתי אלא שעדין אפשר שירצה החולק לומר דהיינו דוקא כשהוא אינו בורר לו ואומר המתינו לי ואיבם אלא אומר המתינו לי ואחלוץ או איבם אבל היכא שאומר הנני מסכים ליבם אלא שלא איבם עכשיו אלא לאחר זמן איפ' דבכה"ג שומעין לו ובמעשה דמהר"ם יש לומר דלא היה אומר היבם שרוצה ליבם ומפני עגמת נפש היה דוחה הענין עד מלאת לו שנה אלא שאפי' כדי לחלוץ היה לו עגמת נפש ואעפ"י שלא היה אומר שרוצה ליבם היה דוחה הזמן ומשום הכי כותב מהר"ם ז"ל שאין שומעין לו אבל כל שהוא אומר שרוצה ליבם ואינו מניח הענין על ב' הסעיפים אפילו מהר"ם מורה דשומעין לו ויש מקום גם כן לטעות ולחלק בזה מתוך מה שכתבו התוספות והרא"ש בפרק החולץ אההיא דעמד בדין וברח נזונית משל יבם דנראה לר"י דדוקא עמד בדין ונתרצה ליבם וברח אבל לא נתרצה ליבם אלא לחלוץ אין נראה שתקנו לה חכמים מזונות וכו' ודוקא ברח תקנו לה מזונות משלו אבל לא ברח לא משום דלא שכיח שיאחר מליבם כיון דליתיה קמן ונתרצה דמשום זמן מועט שרגילין לאחר לא תקנו מזונות ולכאור' משמע שרוצין לומר דנהי דכי (לו) [לא] נתרצה ליבם היו כופין אותו לחלוץ או ליבם מכל מקום מי שנתרצה ליבם רגילו' הוא לדחות זמן מועט ואין כופין אותו בשביל אותו הזמן אלא דמשום זמן מועט לא תקנו מזונו' אבל זה אינו כלום שלא אמרו התוס' שרגילי' לאחר כל שהיבמה תובעת ממנו שייבם מיד ואינ' רוצה להמתין כלל (לא) [אלא] שרגילין להמתין בהסכמת היבמה גם כן שאפי' אחר שנתרצה ליבם היא והוא רגילין לאחר ועוד בזמן מועט היינו מדת ימים אחדים עד שיכין צרכי נשואין וכיוצא בזה שיעור שאינו חשוב לתקן לו מזונות כלל אבל לא זמן מרובה כה"ג דנדו' דידן דכל כה"ג לא נטרינן ליה והוא דבר מבואר בעצמו דמהיכא תיתי לן להיותה משועבדת לו לכך ולא תוכל לומר לו או כנוס או פטור וכל אלו דברים ברורים מעצמם. אבל מצד אחר יש לדון בזה והוא שכבר מבואר מה שנחלקו המפרשים אם הלכה כמשנה ראשונה או כמשנה אחרונה ודעת הרבה מן הגדולים לפסוק הלכה כמשנה ראשונה דמצות יבום קודמת ולפי סברת האומרים כן יש לאומר לומר דנטרינן ליה כי היכי דתקיים מצות יבום דעדיפא וא"כ לדבריהם אין לנו לכוף על החליצה כל שהוא תולה למצות יבום ואם באנו לכוף על החליצה נמצאנו מעשים שלא כדין לדעת הפוסקים האלה ואף עפ"י שדבר זה נראה לכאורה שאין בו ממש משום דמשנה שלמה שנינו תלה בקטן עד שיגדיל או בגדול עד שיבא ממ"ה אין שומעין לו ופי' בגמרא דאפי' למאן דאמר ביאת קטן עדיפא אין שומעין לו דשהויי מצוה לא משהינן ובודאי דהאי אין שומעין לו היינו שכופין אותו לחלוץ או ליבם וכן מבואר מתוך דברי מהר"ם שכתבתי לעיל ואין זה צריך לפנים כלל מכל מקום מצאתי למהר"ר איסרלן ז"ל שכתב בא' מתשובותיו דבר חדש לא ראיתיו לאח' מן הפוסקי' כלל וז"ל דדוקא בדראוי להסתפק שמא תעבור המצוה אז לא משהינן לה אבל כשאין ראוי להסתפק לא ותדע דאמאי נקט תנא ובגדול עד שיבא ממדינת הים ליתני עד שיבא ממדינה למדינה בא"י דלא משהינן אלא דוקא נקט בקטן עד שיגדיל ובגדול עד שיבא ממדינת הים דלא משהינן משום דשמא ימות הקטן והגדול לא יבא לעולם ממדינת הים ותעבור המצוה לכך לא משהינן אבל ממדינה למדינה שקרוב הדבר שיבא משהינן ומעתה נראה מזה מבואר דבנדון דידן דלא הוי דומיא דקטן ומדינת הים משהינן ואעפ"י שמדברי הרמב"ם ז"ל נרא' שהוא חלוק בדבר זה שכתב מהרר"י ז"ל שכתב תלה בגדול שהוא בעיר אחרת אין שומעין לו שנראה דכל שהוא בעיר אחרת בעלמא אף עפ"י שאינו במדינת הים אמרי' שהויי מצוה לא משהינן מכל מקום אפי' לדבריו יש לחלק ולומר דע"כ לא אמרי' אלא התם משום דאין המצוה ודאית דכיון דההוא אח שבעיר אחרת ליתיה קמן דנשייליה אם רוצה ליבם אלא שאחיו תולה בו שאפשר שייבם כשיבא ועדין אפשר שאפי' אחר שיבא לא ירצה ליבם וכן הקטן אפי' אומר שרוצ' ליבם כשיגדיל אין בדבריו כלום ובכל כה"ג אמרי' דשהויי מצוה [לא] משהינן מספקא וכן נראה קצת גם כן מדברי מהר"ם שכתב לא נטרינן ליה דילמא גדל ומיבם אבל היכא דלא מספקא לן ביבום כגון דאיתיה קמן ואו' שייבם אפשר דמשהינן מיהו כד מעיינינן שפיר נראה דאין הנדון דומה לראיה כלל דתלה בקטן עד שיגדיל או בגדול עד שיבא ממדינת הים היינו טעמא דסלקא דעתין לומר דשומעין לו אי לאו משום דשהויי מצוה לא משהינן משום דכשת"ל דמצוה דההוא יבם קטן או מי שהוא במ"ה עדיפא א"כ האי יבם גדול דלקמן לאו בעל דברים דידיה הוא דכיון דמצוה דאידך עדיפא עליה דאידך רמיא מצוה ולא עליה דהך וכיון דמצוה לאו עליה רמיא הוה ליה כאילו אין לה אלא אותו יבם קטן או שהוא במ"ה ונטרינן ליה ואהא מסיק תלמודא דלא היא דשהויי מצוה לא משהינן ועליה דהך יבם גדול דלקמן רמיא מצוה וכופין אותו לחלוץ או ליבם דאומרים לו עליך מצוה או כנוס או פטור ומעתה בכל כה"ג דוקא הוא דאמרינן הנך חלוקי דכתבי' לעיל דדוק' כשהגדול הוא במ"ה שאיפ' להסתפק שמא תעבור המצוה אמרינן דמצוה לאו עליה רמיא אלא עליה דהך שהוא לפנינו אבל כל שהוא במקום קרוב לא אמרינן הכי משום דכל שהוא במקום קרוב אמרינן מצוה עליה דההוא רמיא ולאו עליה דהך דלקמן כלל וכיון דמצוה לאו עליה רמיא ומי שהמצוה מוטלת עליו אינו לפנינו לכוף אותו נטרינן ליה לזמן מועט ואע"ג דמ"מ נרא' דכדי לקיים מצוה כהלכתא מעגנינן לה היינו משום דמי שהמצוה מוטלת עליו אינו לפנינו לכוף אותו ובהאי דלקמן לא מקיימי' המצוה כהלכת' אבל אם האח האחר היה לפנינו והיה דוחה שיבם /שייבם/ אחר זמן פשיטא שאין שומעין לו ואעפ"י שתתקיים מצוה ביותר שכיון שהוא לפנינו ויכול לקים המצוה עכשיו במה כחו לדחות את השעה מלקים המצוה ואין שומעין לו ודאי ויש להביא ראיה לזה ג"כ מדברי הריב"ש בתשו' סי' תק"ט שכתב וז"ל ומה שכתבו הקהל לכוף לחליצה היה לזה שאחרי שהיבמה תובעת לחלוץ והחליצה מותרת בלא בדיקת הכל והיב' אינו יכול ליבם עד שיבדק הכל וידעו אם יש בו ממש ראוי לכוף על החליצה דשהוי מצוה לא משהינן אפי' לקטן במקום גדול כדאית' בפ' החולץ ואף אם לא תהיה טענה זו כל כך הנה סייעוה ועשו לה סניף הטענה האחרת שהיבם כבר יש לו אשה אחרת ודעת קצת חכמי הצרפתים ז"ל שבענין זה כופין לחלוץ ואין צריך לומר במלכות זה שהנושא אשה על אשתו מחייב את ראשו למלך אלא אם כן נטל רשות והדבר ברור דלא משהינן ליה עד שיטול רשות מן המלך הנה כותב הרב כאן דלא משהינן עד שיטול רשות מן המלך אעפ"י שנראה ודאי שנטילת רשות מן המלך אינו דבר מסופק ועביד לתת רשות דאין הסכנה אלא על הנושא אשה על אשתו בלתי רשות המלך גם אינו דבר העשוי להשהות כל כך כמו שיודה בזה כל הישר הולך ואפילו הכי אומר הרב ז"ל דלא משהינן לה. ומעתה נלמוד ק"ו בנדון שלפנינו שאין שום דבר המעכב אותו מליבם והוא עומד כאן לפנינו ועליה דידי' רמי' המצוה דלא משהינן לה כלל אלא אומרים לו או יבם או חלוץ וטענת עכוב האם שמעכבת עליו מליבם עכשו אינה טענה לדחות את המצוה שאין הבן מחויב לשמוע לאמו שלא לישא אשה החפץ בה ואפילו לא היה בענין מצוה כמו בנדון שלפנינו וכן כתב מהרי"ק ז"ל בסי' קס"ד וזה לשונו ואשר נסתפקת אם יש כח ביד האב למחות ביד הבן לישא אשה אשר חפץ בה הבן לעד"נ שאם היא אשה ההוגנת לו שאין כח ביד האב למחות ביד הבן חדא דאפילו לענין ממון אורי ליה רב בר ירמיה וכו' ועוד שקרוב הדבר שיהא כמצוה לעבור על דברי תורה כו' ועו' דע"כ לא אמרי' כו' כמו שהאריך שם. והעולה דאין כח ביד האב לעכב את הבן מלישא אשה ההוגנת לו כ"ש וק"ו בנדון שלפנינו שאינו מחויב לשמוע בקול אמו אשר אומרת לו לבלתי נתון זרע לאחיו ועוד שכשת"ל שהוא מחויב לשמוע לה ואינו יכול לקים עכשיו מצות יבום לא מפני זה היא מחויבת להמתין לו אלא יחלוץ לה מיד דשהויי מצו' לא משהינן ומ"מ אם היבם בחור שלא נשא עדין והוא תובע שיתנו לו י"ב חדש לפרנס את עצמו נראה דשומעין לו כדאמרינן בפרק אף על פי וכשם שנותנין לבתולה י"ב חדש לפרנס את עצמה כך נותנים לו י"ב חדש לפרנס את עצמו ואף עפ"י שיש מי שסובר דלבחור הנושא אלמנה אין נותני' לו אלא ל' יום ומכל מקום כיון שיש מי שסובר שנותנין לו י"ב חדש אין כח לכוף בענין ואין לחלק גבי יבמ' ולומ' דכיון דלאו מדעת' נתארסה לו אלא שנפלה לפניו מעצמה אינה מחוייבת להמתין לו ולא דמיא לארוסה שמדעתה נתארסה לו דאין בזה טעם לחלק כלל ואע"ג דבגמ' אמרו יבמה ג' חדשים ראשוני' נזונת משל בעל מכאן ואילך נזונת משל יבם כו' דנר' דאחר ג' חדשי' מיד יש לו לכנוס ההי' מיירי כשאינו תובע זמן לפרנס את עצמו דהא בעמד בדין קיימינן שעמד בדין והתחייב לכנוס או מפני שאינו תובע זמן לפרנסה או באלמון או באיזה ענין שאין שם טענת הפרנסה אבל כל שתובע זמן לפרנסה אין זה בכלל עמד בדין והתחייב ולא מיירי התם אלא דוקא בעמד בדין שהיה זמן לחייב אותו לכנוס או לחלוץ לא (כמו) [במי] שאינו מחוייב עדיין.
שו"ת ראנ"ח סימן עט
 
שאלה תנוק בכור חלה ולא נמול ביום ח' ללידתו ולא נתרפא עד יום ל"א והגיע זמן פדיונו ובא האב למולו ולפדותו ביום א' אי זו מצוה יש להקדים מצות המילה או מצות הפדיון.
 
תשובה אף על גב דלכאורה היה נר' להקדים מצות הפדיון כיון שהיא נעשית בעקר זמנה ומצות המילה כבר עבר עקר זמנה מידי דהוה אהיו לפניו שתי תפלות אחת של מנחה ואחת של מוספין שמתפלל מנחה ואחר כך של מוספי' ופירשו קצת מן המפרשים דטעמא משום דמנחה תדיר ומוסף שאינו תדיר ועוד שהמנחה הוא עקר זמנה. וכן בשכח ולא התפלל תפלה אחת שמתפלל בתפלה שאחריה שתים מתפלל תחלה ההיא דחובה ואחר כך ההיא דתשלומין משום דההיא דחובה הוא עקר זמנה כדכתב הרי"ף ז"ל מכל מקום נראה שיש להקדים מצות המילה משום דהמילה היא אות ההכנס בדת וקבלת מלכותו ית' עליו ואלמלא קבלת הברית וההכנס בברית אברהם אבינו אין חיוב למצות פדיון כלל ובדרך שאמ' במדרש קבלו מלכותי ואחר כך קבלו גזרותי שאם מלכותי אינכם מקימים גזרותי היאך מתקיימין ונותן לכהן ה' סלעים בתוך ל' שיהיה בנו פדוי לאחר ל' יום.
 
ולענין הברכה אם מברך בתוך השלשים בשעת נתינת הה' סלעים לכהן או דוקא לאחר ל' שחלה עליו חובת הפדיון נראה דלכתחלה ודאי אין לו לברך קודם שלשים דהא איפשר שימות הבן תוך ל' ולא היה חייב בה' סלעים ונמצא למפרע ברכה לבטלה וכיוצא לזה כתבו פסקי' וכתבים של מהר"ר ישראל סימן רל"ד בדין מי שהגיע זמן פדיון בנו ביום השבת ונותן לכהן ה' סלעים מערב שבת כת' וז"ל ותו דקורא אני תגר על הברכה שמברך אבי הבן בערב שבת דאכתי לא מטא זמן חיוביה ואיפשר יש לדמותו לנר חנוכה בערב שבת דמברך קודם הלילה וכו' ויש לחלק דהכא איפשר להמתין וכו' וכיוצא לזה כתב הרשב"א ז"ל בתשובה על מה שאין מברכין על קצת מצות כגון מצות הצדקה וכיוצא בזה וכתב דחיישינן שמא לא יקבל הצדקה ונמצאת למפרע ברכה לבטלה והמרדכי בהגהות קדושין האריך במי שקדש בטעות וברך ברכת חתנים אם חייב אח"כ לברך או לא יעוין שם וגם הרא"ש בתשובותיו כתב בזה ועיין בהרמב"ם בכונס את הנדה ומברך שאין צריך לחזור ולברך מעפר דל.
 
אליהו ן' חיים:
שו"ת ראנ"ח סימן פ
 
תשובת שאלה אחרת
 
לכאורה נראה שאין כאן דין אונס כלל ממה נפשך שאם ראובן זה היה מוחזק בחנג'ר באופן שלא היה יכול שמעון להוציאו מידו כפי הדין א"כ בדין היה מחזיק בו ואין כאן אונס שלא כדין ואם לא היה יכול להיות מחזיק בו מן הדין ונמצאת העכבת החנג'ר שלא כדין מכל מקום אין כאן אונס כיון שיכול להוציאו מידו וכמו שהוק' לפוסקים בההי' דפרדיס' שהעדים שהכירו באונס יעידו לו שלא יפסיד הפרדיסא אבל עדין יש לומר שאין כל זה כלום ולכל הצדדים יש אונס שאפי' כשתמצי לומר שמן הדין לא היה יכול להחזיק בחנג'ר מכל מקום זה לא היה איפשר לו להוציאו מידו ולא דמי לפרדיס' שהיה איפשר להוציא הקרקע מיד המחזיק אבל זה היה איפשר לו להמלט מידו שלא כדין על פי מה שהיה מגזם שיכנס בבית הסוהר והוא דבר שהיה בידו לעשותו בקל וכן אפי' לא היה איפשר להוציאו מידו מן הדין מצד שהיה טוען שיש לו כנגדו זכות ביד אחיו אם הוא היה טוען כן ניחא אבל כיון שהוא היה מכחיש בחנג'ר לגמרי ואומר שלא היו דברים מעולם נמצא זה לוקה שתים שמפסיד החנג'ר ועדין מדת הדין מתוחה כנגדו על התביעות שתובע ממנו אחיו אבל מכל מקום כפי הנראה מעולם לא הכחיש בחנג'ר הכחשה גמורה שלעולם היה טוען שיש לו תביעות ויעמדו למשפט ואף על פי שהכרח גזרת הבית דין שהיו גוזרים עליו להוציאו הביאו לומר להד"מ ושיבאו עדים להעיד ובאו העדים כל זה לא היו אלא פטומי מילי בעלמא ודחית דברים וכל הדן דין אמת לאמיתו עיניו יחזו עפעפיו יבחנו דאישתמוטי הוא דהוה קא משתמיט עד עמוד אחיו למשפט עמו גם יש תשובה אחת לרשב"ץ הביאה הרב בבית יוסף /חו"מ/ סימן רל"ב שכתב על שותפים שבררו להם דיינים בכח חרם ונדוי וא' מהם מסר מודעא שלא קבל עליו הנבררי' אלא כדי שיתאמת מה שחייב לו שהיה ירא שהכחיש שהתחיל לומר אין לך בידי כלום אבל אינו רוצה לעמוד אלא כפי מה שידון הדיין בדין תורה כיון שקבל עליו בחרם אסור לו לסתור דינם שאין זה בכלל נדרי אונסין כיון שלא היו מכריחים אותו לקבל פסק דינם גבי נדרים ובנודרי' לחרמי' דע"י שיאמר בלבו היום אבל בנדון זה אפי' היה לו אונס זה שאמר כיון שסתם קבל עליו החרם או הנדוי חל עליו אם לא יקבל פסק דינם והאמת שדבריו צריך עיון ואיפשר דבאותו נדון לא היתה הודאת הב"ד תלויה כלל בקבלת הדיינים שהיה האחר מבקש על כל פנים שידונו בפני ברורים ואם היה זה מבקש מתחלה שידון הדיין בדין תורה אף זה לא היה מסרב אלא שזה רצה בנבררים כדי שיהיו עדי' בהודאתו דעדיפי ליה יותר מדיין אחד או כדי שלא להעביר את השעה ויהיה שהות לזה לחשוב מחשבות לבלתי יודה לו או לאי זה סבה שתהיה ולעולם לא היו מכריחים אותו לעמוד בפני ברורים ומשום הכי לא חשיב ליה הרב אונס ומכל מקום כתב שאפילו היה לו אונס זה שאמר כיון שבסתם קבל עליו חל הנדוי וכו' הילכך יש לו לשמעון לקיים מה שהתפשרו ביניהם על פי הקומפרו' וכ"ש שפשרה זו קרובה לדין הרב' שלא היה ראוי שהתופס יפסיד חזקתו והן כל אלה ראתה עין המפשרים והב"ד לפשר פשרה זו ביניהם דאם לא כן מה ראו על ככה לחייב התופס להוציא החנגר מידו שלא כסברת רוב הפוסקים שאין לומר מפני שהוחזק להם כפרן דכשבאו העדי' שמקודם לכן גם כן היו אומרי' לו שיוציאנו אבל נראה ודאי שלא היו אומרים כן אלא להוראת שעה מדאגה מדבר פן יחזיק בחנגר ויאמר שהיה נכנס בבית הסוהר או להיות ידו תקיפא יותר ובפרט אם היה אחיו צריך לחנגר אז ולא יוכל להתמהמה מפני זה תלו עצמם בסברת יחיד דחויה כדי להוציאו מידו כפי העת ומכל מקום חזקתו לא יפסיד כההיא דחבל סכינא דאושכפי שהיה מחזיר משום דברי' שעושין בהם אוכל נפש ומכל מקום חשיב מוחזק וממנה למד מוהר"ם למחזיר מפני החרם של קדמונים שהיו נוהגים אז שלא יחזיק איש בשל חברו שאף על פי שיחזיר לא יפסיד חזקתו וסופם הוכיח על תחלתם מכל זה נראה לעניות דעתי משפט ישר לעמוד על מה שקימו וקבלו בקומפרומישו ושלא להכנס בספק השבועה ואף גם זאת אחרי רואי גדולי המורים שהסכימה דעתם לכך אין לזוז מזה מעפר דל.
 
אליהו ן' חיים:
שו"ת ראנ"ח סימן פא
 
+סימן פ"א מופיע בספר המקורי פעמיים כשתי שאלות נפרדות+ שאלה על ראובן שתבע לדין את שמעון והוציא עליו שטר שכתוב בו איך התחייב שמעון כל כך מעות שהלוה לו לוי מנכסי ראובן והשיב לו שמעון אני לא לקחתי המעות ממך אלא מלוי שהוא היה אפוטרופוס שלך ולאו בעל דברים דידי את אלא יבא לוי ויחדיו למשפט נקרב הדין עם מי:
 
תשובה לדחות שמעון את ראובן לבלתי יתבע ממנו חובו שהלוה לו האפוטרופוס שלו ודאי דבר פשוט הוא שאינו יכול לדחותו כיון שמודה לוי שהנכסים של ראובן כמו שכתוב בשטר בפירוש ואפילו לא היה כתוב כן בשטר החוב עצמו אלא שהודה לוי שהממון של ראובן דינו של שמעון עם ראובן ואינו יכול לדחותו ולומר לאו בעל דברים דידי את כל שכן בנדון זה שבשט' החוב עצמו מפורש משעת כתיבתו שהממון הוא של ראובן וכל זה מבואר בדברי הטור חשן משפט ובתשובו' הרא"ש אין צורך אריכות בו כלל אמנם מה שיש לספק בענין זה הוא אם שמעון יאמר לראובן שטר זה פרעתיו ללוי שהיה אפוטרופוס שלך או אי זו טענה כנגד השטר וטוען שישבע לו ראובן שלא אמר לו כלום האפוטרופוס בשבועת היורשין שלא פקדנו אבא או אם טוען שיבא לוי וישבע לו ככל דין אשתבע לי דלא פרעתיך נראה ודאי שראובן חייב לישבע לו שלא אמר לו האפוטרופוס קודם שמסרו לידו שהוא פרוע או הטענה שטוען לו שמעון ואחר כך יגבה אבל אם טוען יבא לוי וישבע לי ואחר כך אפר' לך אין שומעין לו שכיון שהשטר יוצא מיד ראובן אפי' יאמר שהוא פרוע לאו כל כמיניה להפסיד את ראובן וכמו שכ' הרשב"א בתשובה הביא' בית יוסף על לוקח שטר חוב מחברו ואמר הלוה ללוקח פרעתיו למלוה יבא וישבע לי שלא פרעתיו שלא אמ' כלום כיון ששטרו בידו חזקה שלא פרעו ואפילו שבא המוכר והודה שפרעו אינו נאמן שאם יש לו יחזיר מה שנטל ואם אין לו חוששין לקנוניא ובמקום שחב לאחרים אינו נאמן וכו'.
 
איברא שסברת הרשב"א זו במחלוק' היא שנויה והרבה מן הפוס' חלוקים עליה הרמב"ם והטור והרא"ש והר"ן כלם כתבו שהמוכר שטר חוב לחברו ובא הלוקח לגבות מהלוה וטוען הלוה פרעתי יבא המלוה וישבע לי שלא פרעתי שמזקיקין להביא המוכ' להשבע ואם לא ישבע יפסיד הלוקח אבל כל זה אינו ענין לנדון שלנו ואדרבא מדבריהם למדנו לנדון שלנו שאין מזקיקין לאפוטרופו' לבא להשבע שהרי פירשו טעמם של הסוברי' במוכר שטר חוב שמזקיקין המוכר להשבע משום שאלו אמ' פרעתי נאמן מתוך שבידו למחול כמו שכתב הרב המגיד והרא"ש והר"ן בפירוש ומעתה בנדון זה שפשיטא ודאי שהאפטרופוס אין בידו למחול ממון היתום וכן מפורש בדברי הטור אפי' בשטר הכתוב על שם לוי לבדו ולא נזכר בו שם בעל הממון אלא שהודה לוי שהממון של שמעון שאין לוי יכול למחול והוא מבוא' מעצמו וא"כ אין כאן מקו' לשבוע' האפוטרופו' כלל שאפילו יאמר פרוע הוא או איזה טענה מגרעת כח השטר אינו נאמן כיון שאין השט' בידו אלא ביד הבעלים ואע"ג דאההיא דאמרינן בגמרא דמלוה שאמר על שטרו שהו' פרוע אינו נאמן במקום שחב לאחרים פירשו קצת מהפוסקים דהיינו דוקא כשיש נאמנות בשטר שאין זקו' לשבועת המלוה כלל והנושה במלו' גובה מהמלוה כיון שאין למלוה עסק כאן אבל אם אין נאמנות נאמן לומ' פרוע הוא אפילו במקום שחב לאחרים ואע"ג שאין לו מגו דיכול למחול וכשיש בו נאמנות אינו נאמן כמו שכתבו הרא"ש והר"ן י"ל דלעולם לא אמרו הפוסקים האלו שהוא נאמן כשאין בו נאמנות אלא משום דס"ל דיש במלו' מגו דאי בעי מחיל ולית להו מה שכת' הרא"ש שאין זה מגו טוב ואלא מי' בשיש בו נאמנות אע"ג דאית ליה מגו לא מהני דהוה ליה כאלו הוא גבוי לגביה דמלוה ואין לו עסק בו כלל כיון שאין גבית השטר תלוי בו שלא לגבו' עד שישבע הוה ליה כאדם דעלמא ומ"מ איך שיהיה כיון שהרא"ש והר"ן והר' המגיד דבריהם ברור מללו שטעם שבועת מוכר שטר משום דיכול למחול אנו אין לנו אלא במקום שיכול למחול והבו דלא לוסיף עלה אבל במקום שאינו יכול למחול ואינו נאמן לומר פרעתי כנדון שלנו אין לנו וכל שכן לדעת הרשב"א שהו' חלוק אעיקרא דדינא דמוכר שטר שאין זוקקין המלוה לישבע אלא שעדין היה מקום לדקדק כאן קצת מתוך מה שכתב הרא"ש ז"ל בתשובה בדין אשה אחת אלמנה שהיתה נושאת ונותנת בתוך הבית והיו בידה שטרות של היתומים ואמרה על קצתם שהם פרועים וכתב הרב שם שהיא נאמנת בכל מה שתאמר ובכלל דבריו שם כתב שאפילו אחר שיצאו השטרות מידה היא נאמנת ומעתה אף אנו נאמר שהאפוטרופוס זה יהא נאמן לומר שהוא פרוע השטר אם ברור לנו שהיה בידו באיזה זמן ואחר כך בא ליד היתום ואם נאמן הוא לומר שהוא פרוע אם כן יצטרך לבא לישבע כל זמן שהלוה טוען לישתבע לי ואחר כך יגבה היתום אלא שתשובה זו מלבד מה שהיתה תמוהה תמיד בעיני כל רואיה וכבר צווחו עלה קמאי והעמידוה במחלוקת על המוסכם מדברי שאר הפוסקים דלא אמרינן מגו למשביע וכבר ערכתי מילין על דברי תשובה זו והבנתה בענין אחר שבא לפנינו מכל מקום המדקדק יראה שאף הרב לא אמרה בכל כיוצא נדון זה שהיתום מוציא השט' מתחת ידו ככל אדם המוציא שטרו מתחת ידו ואין אתו יודע מה שאמ' כשנתנו ליתום אם הוא פרוע אם לאו וכל שכן אם לא התברר שהיה בשו' זמן ביד האפוטרופוס ואין שום סברא בעולם שמי שהיה אפוטרופוס באיזה זמן על נכסי אדם שיהיה נאמן בכל זמן לומר על השטרות היוצאות מתחת יד הבעלים שהם פרועים מעתה כיון שאפוטרופוס זה לא היה נאמן לומר פרוע הוא אין מקום לשבועתו ולא עוד אלא שאפי' נאמר שהיה נאמן לומר פרוע אינו מוכרח לומר שמזקיקין ליתום שישבע האפוטרופוס ואחר כך יגבה דנהי דשבועת המלוה תלויה בנאמנותו שאין מזקיקין לישבע מוכר שטר וכיוצא בו אלא במקום שנאמן לומר פרוע שאם כשיאמר פרוע אינו נאמן אין מקום ודאי לשבועה אבל אינו מחוייב שכל שאם אמר פרוע נאמן מזקיקין לישבע דאיפשר דאף על גב דאם אמר בפי' פרוע מאמינים אותו מכל מקום לא נחוש מן הספק לומר יבא לישבע שמא יודה שהוא פרוע ואם אמרו במוכר שטר לא יתחייב ללמוד ממנו בכל מקום שנאמן לומר פרוע כגון מלוה במקום שחב לאחרים או אפוטרופוס כפי הסברות שכתבנו שנאמן לומר פרוע ובמקום דלא איפשר כגון יורשים או כיוצא בזה אין הלוקח מפסיד מפני שאין בעל השטר נשבע ואם היה חיוב השבועה תלוי בנאמנות לומ' פרוע לא היה בדין שיגבה הלוקח אפי' במקום דאי איפשר להשביע אלא ודאי שחיוב שבועה זו קיל טפי דטענת שטרך בידי מאי בעי אלמוהה /אלמוה/ אלימותא טפי ולכך היא נדחת במקום דלא איפשר משום דבקל דוחין אותה והרשב"א ז"ל מדין היורשין דקדק לדחותה אפי' במוכר שטר דאיפ' ואפי' דמת לוה בחיי מלוה שהלוה מתחייב לבני לוה שבועה ואם מת אחר כך אינו מוריש שבועה לבניו בלוקח שטר גובה בשבועה דלא פקדנו אבא משום דאין חיוב שבועה זו חייב כל כך במקום טענת שטרך בידי מאי בעי ובפרט כשאין הטענה עם בעל השטר עצמו אלא לוקח וכיוצא בו כל שכן וכל שכן שאין ענין מוכר שטר או מלוה כלל שהשטר בא מכחו והוא שלו לענין נדון שלנו שמעולם לא היה לאפוטרופוס חלק ונחלה בשטר ובחוב ההוא ואינו אלא כסרסור בעלמא ואם הלוקח שטר חלוק מדין היורש שלא להיות לו דין אין אדם מוריש שבועה כמו שכתבנו מפני שכיון שמכר השטר לאחר הרי מסולק מאותו שטר ואינו כמו מוריש שהשטר עדין בחזקתו במקום שמעולם לא היה לו כח בממונו בשטר ההוא וידיו מסולקים ממנו פשיטא ודאי שאין עסק ללוה עמו כלל והרא"ש ז"ל בתשובה כתב על שטר כיוצא דבנדון דידן שכתוב בו שהלוה פלו' לפ' וכתוב בו שהממון של פלו' שהאפוטרופוס הוא יכול להיות דיין על השטר ההוא:
 
+מכאן מתחיל בספר הסימן פ"א השני+ בר אבהן ובר אורין מלא רוח חכמה רוח דעת ויראת ה' רבה מאד סיני ועוקר הרים שאהבה נפשי כרע כאח לי החכם נר"ו ספרך אשר כתבת הנותן אמרי שפר אמרו' טהורו' הגיע אלי ושמחתי לקראתו כעל כל הון מדי דברי בו ואקרא את מליו כי הלא לאמונה שמחה לאיש במענה פיך אף גילת ורנן לכל אשר יקראוהו באמת כי שם נגלו חכמה ומוסר רוח עצה ובינה אשר היתה באמנה אתך אשר רבה מאד כאשר ידעתיך ואף גם זאת לאיש אשר כמוני אשר בשם ובגדר גם מאתמול גם משלשום ואהבת עולם אהבתיך כי אראה שמיך מזהירים כזוהר הרקיע נתת שמחה בלבי ואמרתי יישר וחזקת והיית לאיש והנה אמת אחי כי בתחלת הגעת הכתב לידי לא מצאתי בעצמי מציאות כלל אפי' לקרא בו לאפס פנאי מרוב עול הטרדות החופף עלי תמיד כאש' ידעת אתה גם מתמול גם משלשום ואף גם זאת מיום אשר יצא הקצף מלפני ה' והחל הנגף בעיר הזאת דבר כבד מאד אשר לא היתה כזאת מזמן רב באופן כי כל העם מקצה איש לדרכו פנו לא ראו איש את אחיהו ואיש את קרובו ונפשנו נבהלה מאד גם יד האומות תקיפה עלינו לא יתנונו השב רוחנו פעם בענין בית החיים הישן דברי ריבות בשערינו פעם בענין חקירת השפחות גם כי חזרנו בשנה הזאת לראות בעניני אנשי צפת ולקבץ מעות מאת כל איש אנשי השם המתנדבים בעם אשר בעיר הזאת לשלוח להם חטה באופן שרבו כמו רבו טרחי הצבור לעת כזאת ומחמת כל הטרדות הנז' לא יכולתי עד עתה להסתכל בכתבך היקר עד שביום מהימי' עצרתי כח להטפל בו ובפתחי עמדתי שמח וטוב לב ויהי בפי כדבש למתוק כי ראיתי שואל כענין ומשיב כהלכה ונושא ונותן באמונה והנה הנדון הזה זה ימים נשאלתי עליו על ידי החכם הנעלה כמה"ר יהושע זאבי יצ"ו אשר אתנו בישיבה והשיבותי עליו כאשר הראוני מן השמים עם היות ראיתי עתה בשאלתך קצת שנוי גם ראיתי כל דבריך קולעים אל השערה כמה שהדין גלוי בהם לדעתי והנה צויתי להעתיק מה שכתבתי בענין ולהשיגו לפניך ומשם תראה כל מה שהסתפקת בו בפירוש או ברמז בלתי מחסור אך ראיתי בנוסח התקנה קצת שנוי ממה שנשאל לפני והנני כותב לך דעתי על פי הלשון ההוא וזה לשון השאלה שנשאלה מלפני ודברי תשובתי עליה ככתבם וכלשונם:
 
שאלה מעשה שהיה כך היה יתומה אחת בוגרת שהית' מעבר לים והיה לה חזקת בתים בעיר אחרת (ובא) [ובאה] לאותה העיר להשכיר הבתים ההם ולא מצאה שוכר ובאה לפני בית דין ושפכה תחנוניה לפניהם אשר ימנו לה אפוטרופוס על הבתים ההם להכניס שוכר ולהוציא שוכר כי היא היתה נוסעת לדרכה ולא יהיו הבתים ההם ריקניו' וכן עשו בית דין ומנו לה אפוטרופוס כדחזי לפום דינא ואחר שנסעה לדרכה בא האפוטרופוס ההוא והשכיר הבתים ההם לראובן לזמן שנתים ימים ובתוך השנה השנית הרשתה היתומה הנז' לאפוטרופו' הנ"ל מורשה גמור כדת מה לעשות לשימכור לה הבתים ההם שהיא רוצה לינשא לאיש וכן עשה שמכר האפוטרופוס הנז' הבתים ההם לשמעון וראובן היה אז בעיר אחרת מעבר לים ובו ביום שמכר האפטרופוס הנז' הבתים ההם לשמעון בא והודיע לאשת ראובן המכירה ההיא שמכר בשטר לשמעון ואיך מקצת דמי המכירה הניח שמעון ביד גיסו החכם לבטחון המכירה ולקיומה ואז אמרה אשת ראובן לאפוטרופוס הנז' קח אתה עתה מידי כל דמי המכירה בשלמות כי אני מצרנית להיותי דרה בתוכה ושמעון הקונה אינו בן המצר לשיזכה בהם ובעלי אינו בעיר לשיוליך המעות ליד החכם הנ"ל ואתה קחם נא מידי ותוליכם בעדי ליד החכם הנ"ל ולא רצה ואז תכף הלכה אשת ראובן לאחיה ומסרה לו כל המעות להוליכם ליד החכם הנ"ל כדי לזכות במכירה הנ"ל וכן עשה אחיה ולא רצה לקבלם ממנו החכם הנ"ל וכאשר בא ראובן מעבר הים לביתו וכמו חמשה עשר יום עברו ביני וביני בה שעתא תכף כשירד מן הסוס הלך אצל החכם הנזכר לעיל עם כל דמי המכירה טובים ונבחרים בידו כדי לזכות במכירה הנ"ל להיותו הוא מצרן ושמעון אינו בן המצר ומה גם כי עדיין שמעון לא מסר ביד החכם הנ"ל כל מעותיו בשלמות והחכם הנ"ל לא הטה אוזן לדבריו ועתה ראובן צועק אשר החכם הנ"ל שלא כדין עשה עמו שאף שפסק בית יוסף ז"ל כאותם הפוסקים כשבן המצר במדינה אחרת ובא אחר כך אינו יכול לסלקו ללוקח שאם אתה אומר כן אין אד' יכול למכור קרקעו' שיאמ' הקונה לאחר כמה שעה תצא מידי ואף גם זאת שהוא לנשואי היתומה ולא תפסל בלינה הנה ראובן משיב לשמעון כי מלבד כי כשבא לעיר עדיין לא מסר שמעון בשלמות כל דמי המכירה והוא הוליכם בידו כלם והחכם הנזכר לעיל אומר כשידרשו ממנו הוא יתן כלם הלא יותר מוכנים אלו שבידו מלבד זה אומר ראובן לשמעון אשר הוא זוכה במכירה בטענה אלימתא ותקיפתא יען אח' מפרטי הסכמה הנהוגה בעיר ההיא אשר תקנו להם ישישים קדושים אשר בארץ המה אחר שראו הדין הנז' משום מגדר מלתא גזרו אומר וז"ל עוד הסכימו הנבררים שכל בעל חזקה שימכור חזקתו לשום יהודי שלא יהא המכר קיים אם השוכר היושב בה ירצה אותה באותו מחיר שנותנים בעדה ובלי מרמה ותחבולה בעולם וגם זה לאהבת האמת והשלום הרי בפירוש שהתקינו שלא יהא קיים המכ' כל זמן שירצ' אות' השוכר היושב בה על פי ההסכמה הנהוגה בעיר והרי הוא צווח ככרוכייא בפלטייא שרוצה אותה ורץ כצבי כשירד מן הסוס עם כל דמיו טובים ומובחרים והלך אצל החכם הנ"ל יורנו המורה צדק היש לראובן הדר בתוכה כעת דין וזכות במכירת הבתים ההם על פי הדברים אלה אם לאו:
 
תשובה תחל' אני דן בטענת שמעון זו מצד הדין אם היה בעיר והיה רוצה לסלק הלוקח מפני היותו שוכר בבית ההוא אם היה זוכה בזה מן הדין אם לא ואומר דבפרק המקבל גבי ארעא דחד ובתי דחד אמרינן דמארי ארעא מצי מעכב אמרי בתי אבל מארי בתי לא מצי מעכב אמרי ארעא ופרש"י ז"ל מרי בתי לא מעכב אמרי ארעא שהוא אינו חשוב שכן לכשיגיעו שניו עומד להסתלק משם וכן פירש הרא"ש ז"ל שכתב ומיירי שהבית יש לו לעמוד במקום זה עד זמן ידוע משמע אף על פי שיש לו זמן קבוע לעמו' שם אינו יכול לעכב אמרי ארעא ופשיטא שהשוכר לא עדיף ממרי בתי שהוא משתמש בקרקע וגוף הבנין גם כן שלו ואף על פי שהרא"ש ז"ל גבי משכנתא לית בה דינא דבר מצרא כת' שאפילו קנה המצרן בעל המשכנתא מסלקו וכל שכן שהוא מסלק מי שאינו בן המצר מכח המשכונ' שהיא ממושכנת אצלו צ"ל דמשכונא עדיף דגוף הקרקע ממושכן אצלו והוי כמכור לו ועדיף זכותו בקרקע ממרי בתי שאין לו זכות בגוף הקרקע אלא להיות בנינו שם אבל מכל מקום שכירות לא דמי אלא לארעא דחד ובתי דחד דמרי בתי לא מעכב אמרי ארעא וכן כתב הרא"ש ז"ל בתשובה עלה דההיא דארעא דחד ובתי דחד דכיון שאין לבעל הבתים זכות בגוף הקרקע הוה ליה כשכירות ולא מצי מעכב אמרי ארעא משמע דשכירות ומרי בתי שוים וזה פשוט אעפ"י שמדברי הרב המגיד נראה דשכירות עדיף ממשכונא וכמו שנבאר לקמן ומה שכתב הרא"ש ז"ל בתשובה כלל א' על ראובן ושמעון ששכרו ב' בתים זה אצל זה ולהם ב' חצרות ובקש אחד מהם להשכיר חלקו ללוי ושמעון מעכב עליו ואומר איני חפץ בשכנות לוי וכו' והנח לי החצר ואני אתן /השכירות/ השכירת וכו' והשיב יראה לי שהדין עם שמעון חדא מה שטוען שרוצה לתת לו כפי השכירות כי הוא מצרן ושותף שייך בו הישר והטוב כמו גבי מכר כיון שאין ראובן נפסד בדבר השכירות דשכירות ליומיה ממכר הוא (ויש) [ואין] בו אונאה מטעם זה כדאיתא בפרק הזהב הוא הדין לענין מצרנות שייך ביה הישר והטוב כמו גבי מכר אינו ענין לנדון שלנו כלל דהתם לא מיירי הרא"ש ז"ל אלא לענין לשכור הבית שאצלו ואינו בא לזכות במצר שלו אלא כפי כחו במקום המושכר לו וכי האי גונא כתב הרא"ש ז"ל בהשכ' יש בו דין בן המצר דשכירות ליומיה ממכר הוא ואית ביה דינא דבר מצרא כממכר דכה"ג והוי כמרי בתי אמרי בתי שהסתפק רב שרירא בתשובה אי מצי מעכב משום דהמחובר לקרקע הרי הוא כקרקע או לאו כמו שכתב בעל העטור משמו והביאו דבריו בהגהות מימון אבל לענין לקנות גוף הקרקע קנין גמור כמו מרי בתי שרוצה לקנות גוף הקרקע להיות שלו לקנין גמור או השוכר שבא לקנות הקרקע שהוא שוכר בה או הקרקע שאצלו להיות הגוף שלו ענין אחר הוא לגמרי ולא דמי לזכות השוכר שיש לו בשכירות הקרקע שאצל הקרקע המושכר לו ואין כח השוכר יפה מצד השכירות לזכות בגוף הקרקע כיון שאין לו זכות בגוף הקרקע.
 
תדע שהרי הרא"ש עצמו כות' בתשובה כלל צ"ז בדין שנים שהבית של אחד והעליה של א' ורצה בעל הבית למכור חלקו שבעל העליה קודם מפני שיש לו זכות בגוף הקרקע וכתב וההיא דפרק המקבל ארעא דחד ובתי דחד הרי חלק הרי"ף זכרו לברכה דוקא כשאין לבעל הבית חלק בגוף הקרקע כגון שקנה ממנו לבנות בקרקע שלו עד זמן ידוע הילכך כיון שאין לו חלק בקרקע אלא עד זמן שקצב אין לו בקרקע כלום דהוי כמו שכירות ואין בו דינא דבר מצרא וכו' וזה הפך מה שכתב בתשובה האחרת בשכירות אית בה דינא דבר מצרא אלא ע"כ לחלק כדכתי' ועולה יפה ביישוב התשובות ולפי זה עלה בידינו דלפי דברי רש"י והרא"ש זכרם לברכה אין דין קדימה בשוכר כמו מרי בתי דלא מצי מעכב אמרי ארעא. אבל הרי"ף ז"ל בפרק המקבל עלה ההיא דארעא דחד ובתי דחד כתב וז"ל וקמפרשי רבנן דהא דקאמר מרי ארעא מצי מעכב למרי בתי ה"מ היכא דלית ליה למרי בתי זכותא בארעא ומשום הכי אית ליה למרי ארעא לעכובי עליהו ולית ליה לזבונינהו אלא למאן דבעי או דשקיל להו לנפשיה דאי לא א"ל עקור בנינך וזיל אבל היכא דאית ליה למרי בתי זכותא בההיא ארעא למקבע ביה הנך בתי או הנך דיקלי כגון ההיא דתנן הקונה ב' אילנות בתוך של חברו לא קנה קרקע ג' קנה קרקע וכו' כל חד מנהון אית ליה לעכובי אחבריה וכל חד מנהון אית ליה דינא דבר מצרא בזביני דחבריה:
 
ולכאורה היה נראה מדברי הרי"ף ז"ל דדוקא כשאין למרי בתי זמן קבוע להיות בנינו שם אלא יכול לומר לו כל שעה עקור בנינך וזיל הוא דאמרינן שמרי בתי לא מעכב אמרי ארעא וכמו שכתב הרמב"ם ז"ל בהלכות שכנים היה הקרקע לאחד מהם והאילנות לאחר אם יש לבעל הבית או לבעל האילנות זכות בקרקע כל אחד מהם בן המצר של חברו אבל אם אין לבעל האילנו' זכות בקרק' אלא כל זמן שירצ' אומ' לו עקור אילניך אין בעל האילנו' מסלק את הלוק' וכו' והוא מה שסיים הרי"ף אבל היכא דאית ליה למרי בתי זכותא כגון ההיא דתנן הקונה ב' אילנות לא קנה קרקע והקונה ג' קנה קרקע כלו' בין ההיא דקונה ב' אילנות בין ההיא דקונה ג' דלכל חדא מיניהו אית ליה זכותא דקרקע אם לזמן ידוע כגון קונה ב' אילנו' דיש לו זכות בקרקע עד שייבשו האילנות ואם לעולם כגון קונה ג' אילנות דאפילו ייבשו נוטע אחרים במקומם בכל הני גווני מצי מעכב אמרי ארעא וההיא דמרי בתי לא מעכב היינו כשאין לו זכות בקרקע כלל לא לזמן ידוע ולא לעולם אלא כל זמן שירצה אומר לו עקור בנינך ונטיעותיך וצא וכן נראה שהבין הרב המגיד שכתב על דברי הרמב"ם שהם כדברי הרי"ף:
 
אלא שהרא"ש ז"ל כתב בההיא תשובה בכלל צ"ז דהרי"ף חלק בההיא דמרי ארעא דוקא היכא דאית ליה זמן קבוע או כל זמן שיעמוד הבית ולא יפול הילכך כיון שאין לו חלק בקרקע אלא עד זמן שקצב אין לו בקרקע כלום אבל כשהקרקע משועבד להיות לו עולמית ואף אם יפול יבנה אחר במקומו ודאי הוי כמו שותף בקרק' ואית ביה דינא דבר מצרא נראה שהוא מפרש דברי הרי"ף ז"ל כגון ההיא דתנן הקונה ב' אילנות וכו' קנה ג' יש לו קרקע דמשום קנה ג' אילנות דוקא קאמ' דיש לו קרקע אבל כשאין לו אלא עד זמן קבוע לא וכן כתב רבי' ירוחם ארעא ודיקלי כגון שקנה ב' אילנות בתוך שדה חברו דאם מתו לא יטע אחרים תחתיהם מרי ארעא מעכב אבל מרי דיקלי לא מעכב אמרי ארעא ואם הם ג' אילנות גם הוא יעכב ולפי פירוש זה מה שכתב הרי"ף ז"ל דאי לא א"ל עקור אילניך וכו' היינו דכשיגיע הזמן יכול לו' לו עקור אילניך וכו' לאפוקי כשיש לו זכות בקרקע שיהיו שם עולמית וכן נראה שמפרש הנמוקי וצריך לדחוק ברישא דמלתיה שכתב דאי לא א"ל עקור אילניך וכו' דמשמע דמיירי היכא דמצי א"ל עקור אילניך:
 
איברא שיש לי בדברי הרי"ף ז"ל קצת דקדוקים אשר מתוכם נראה לי כונה אחרת בדברי הרי"ף ז"ל כמו שכתבתי זה ימים וליראת האריכות איני כותב אותה מכל מקום דברי הרמב"ם ז"ל נראה שברור מללו דכל שיש לבעל הבתים ולבעל האילנות זכות שיעמדו שם עד זמן קבוע או עד שיפלו יש לו דינא דבר מצרא אמרי ארעא ודוקא כשיכול לומ' לו כל שעה עקור נטיעותיך הוא דלית ליה דינא דבר מצרא שכתב וזה לשונו אבל אם אין לו זכות לבעל האילנות אלא כל זמן שירצה א"ל עקור אילניך אין בעל האילנות מסלק את הלוקח וכו' ולפי דבריו איפשר לומר כן בשוכר ג"כ שהוא מסלק את הלוק' דה"ל כמרי בתי דמצי מעכב אמרי ארע' כשיש לו זמן לעמוד בנינו שם ואיפשר לפרש שהיא כונת מ"ש הרמב"ם גם כן השכירות אין בו דין בן המצר כלומר שאפילו קנה המצרן השוכר מסלקו דומיא דפי' רש"י ז"ל דמשכנתא לית ביה דינא דבר מצרא ויצא לו להרמב"ם ז"ל דין זה מהכא דמארי ארעא מעכב אמרי בתי דקמפרשי רבוואתא דוקא היכא דלית ליה זכותא בקרקע וכו' כמו שכתב הרי"ף אבל היכא דאית ליה זכותא בארעא לעמוד שם עד זמן ידוע אית ליה דינא דבר מצרא והיינו שכירות ממש וכמו שכתב הרא"ש ז"ל בתשוב' אף על גב דהרמב"ם ז"ל אינו מפרש משכנתא לית בה דינא דבר מצרא ע"ד פירושו של רש"י ז"ל דאם קנה לוקח המלוה מסלקו אלא לית בה דינא דבר מצרא שאם קנה המלוה אין בן המצר מסלקו כמו שנר' מדקדוק לשונו בדין המשכונא מכל מקום במה שאמר השכירות אין בו דין בן המצר איפשר לפרש על דרך זה ויהיה שרש דינו זה אההיא דמרי ארעא ומרי בתי ואף על פי שהרמב"ם ז"ל כותב אחר כך דין מרי ארעא ומרי בתי מכל מקום כתב דין זה גם כן לבאר שדין השכירות כמו מרי בתי דאית ליה זכותא בקרקע.
 
והרב המגיד פירש דברי הרמב"ם ז"ל שהשכירו' אין בו דין בן המצר שאם קנה השוכר אין בן המצר מסלקו דומיא דמשכנתא לית בה דינא דבר מצרא שהרמב"ם ז"ל מפרש שהממשכן מקום ואחר כך מכרו לזה שהוא ממושכן בידו אין בו דין בן המצר שאין בן המצר מסלקו שכתב זה לא מצאתי מבואר אבל נ"ל דקל וחומר הוא ממשכונ' וכמו שיתבאר לקמן ובההי' דמשכונא אפילו כשתמצי לומר דהרמב"ם ז"ל לא יחלוק על הדין שכתב הרב המגיד שם בשם הרשב"א שכשם שאין המצרן מסלק את המלוה שקנה כך אין המלוה מוציא מיד המצרן או אחר שקנה מכל מקום עקר דין משכונא לית בה דינא דבר מצרא לפי' הרמב"ם הוא שאין בן המצרן מסלק את הלוקח המלוה כמו שכתב כשכתב דין זה הממשכן מקום ואחר כך מכרו לזה כו' וכן פי' בו הרב המגי' ולפי זה מה שאמר גם כן שהשכירות מתלמד מק"ו מדין המשכונא היינו על דין המשכונ' שכותב הרמב"ם ז"ל דהיינו שאין בן המצר מסלק את המלוה שלקח ודכוותה גבי שכירות שאין בן המצר מסלק את השוכר הלוקח וסובר ז"ל דשכירות שהוא ממכר ליומי עדיף ממשכונא דלא חשיב ממכר כלל אף על גב דמהר"ם בתשובה כתב דההיא דמשכונא לית בה דינא דבר מצרא דמפ' רש"י דהמלוה מסלק את הלוקח היינו כשהמלוה דר בה ואינו יכול לסלקו בכל זמן שירצה ומשכונה דכה"ג ודאי הויא טפי משכירות הרב המגיד אינו סובר כן ולא מיירי במשכונא דכי האי גוונא וכן נ"ל לדברי הרא"ש ז"ל שנראה מדבריו דמשכונא עדיף משכירות כמו שהוכחנו מדבריו שכתב בההיא דמשכונא כדברי רש"י שאם קנה לוקח המלוה מסלקו ובההיא דמרי ארעא כתב בהדיא דשכירות לית ביה דד"מ ואין השוכר יכול לסלק את הלוקח וע"כ צ"ל דלהרא"ש משכונא [עדיף] והרב המגיד נר' דס"ל דשכירות עדיף ממשכונא כפי מה שפי' בדבריו ואעפ"י שאפשר לדחות שהם חלוקים בסברא זו מ"מ כפי מה שכתבנו יש ליישב דלהרא"ש נמי דוקא משכונא שדר בה המלוה ואינו יכול לסלקו בכל שעה הוא דעדיף לזה מהשוכר שהוא מסלק את הלוקח ובכה"ג מיירי לדידיה ההיא דמשכונא אבל משכונא שאינו דר בה שכירות עדיפא מינה והרב המגיד ס"ל בפי' דברי הרמב"ם שכתב למשכונא לית ביה דינא דבר מצרא לא מיירי במשכון שדר בו המלוה אלא אף במשכון שאין דר בו המלוה שאין בו דין בן המצר ואם קנה המלוה אין בן המצר מסלקו וממנו דן ק"ו בשכירות ובודאי כן הוא דמשכונא דכה"ג שכירות עדיף מינה ואין חולק בזה ואע"פ שאמרו מאי משכונא דשכונה גביה אין הכונה שהוא שוכן בה ממש אלא שהיא משועבדת לו ונמצא עכשו לפי פי' הרב המגיד בשכירות אין בו דין בן המצר אין ללמוד מסברת הרמב"ם מדבריו אלה דין זה דנדון דידן שיהא השוכר מסלק את הלוקח גם הטור ז"ל נראה שהוא מפ' בדברי הרמב"ם שהשכירו' אין בו דין בן המצר שאם היה שוכר בקרקע וקרקע אחר נשכר אצלו שאין לו בו דין קדימה שהביא דברי הרמב"ם והביא דברי הרא"ש שכתב בדין שכירות המקום הסמוך לשוכר לחולקים על הרמב"ם ולפי' /ולפי/ פי' זה אין ענין בזה לנדון שלנו כלל גם אם נפרש עוד בדברי הרמב"ם השכירות אין בו דין בן המצר שהשוכר במקום אחד אין לו דין בן המצר במקום הנמכר אצלו וכמו שכתב הרמב"ם עוד שם טען הלוקח שוכר אתה במקום זה וכו' אינו ענין לנדון שלנו אבל מההיא דמרי ארעא ומרי בתי יש ללמוד דין זה ועל דרך שהוכחנו לעיל מיהו אף בזו איפשר לדוחה לדחות דמרי בתי עדיף משוכר שהוא שוכר בקרקע ההוא וגם יש לו גוף הבתים העומדים שם דהוו מחוברים לקרקע אבל שוכר דעלמא לא אלים כחו דמרי בתי ולא מצי מעכב וכן נראה לכאורה בדברי הרב המגיד שהביא דברי הרשב"א ז"ל בההיא דמשכונא לית בה דינא דבר מצרא דכשם שאין המצרן מעכב כך אין המלוה מעכב אם מכרו לאחר ונראה שהוא ז"ל רוצה ליחס דין זה להרמב"ם ז"ל והוא כתב שדין השכירות למדו הרמב"ם ז"ל מדין המשכונא ונראה ודאי דכמו דבדין המשכונא אם קדם אחר וקנה אין המלוה מסלקו ה"ה בדין השוכר דאף על גב דיליף לה בקל וחומר מכל מקום לא עדיף מינה בדינו וא"כ ע"כ ההיא דמרי בתי דמצי מעכב בשיש לו זמן קבוע משום דעדיף משוכר שגוף הבית שלו והרא"ש ז"ל שכתב בתשובה דכשיש לו זמן קבוע הוה ליה כשכירות לאו למימרא דהוי כשכירות ממש אלא ה"ק כיון שעומד להסתלק משם הוה ליה כדינא דבר מצרא כשכירות דלית ביה דינא דבר מצרא וכל שכן אם נפרש דברי הרמב"ם במ"ש דשכירות אין בו דין בן המצר שר"ל שאין לשוכר דין קדימה יותר מכל אדם וכמו שנרא' שהבין ממנו מה"ר דוד הכהן בתשובתו שלפי פירוש זה למדנו מדברי הרמב"ם בהדיא שאין לשוכר דין קדימה במקום המושכר לו כלל:
 
ובפרק איזהו נשך גבי רב מרי משכן ליה ההוא גוי ביתא זבנה לרבא נטר תריסר ירחי שתא שקל אגר ביתא אמטי ליה לרבא וכו' כתבו בתוספות שם וז"ל וא"ת מכח דבר מצרא היה לו לרב מרי להוציא מיד רבא כדאמרינן מאי משכונא דשכונה גביה והא דאמרינן דזבן מגוי וכו' וי"ל דרב מרי לא היה רוצה לקנותו וכו' נראה שהם סוברים כפרש"י ז"ל דמשכנתא לית בה דינא דבר מצרא שאם בא אחר וקנה המלוה מוציא מיד הלוקח ומתוך דבריהם שם יש להוכיח דשכירות כמשכונא שכתב לקמן גבי נשקול מר אגר ביתא וז"ל משמע דיכול אדם למכור מה שהשכיר ביד אחרים וכן משמע בערכין דאם השכיר אדם ביתו והקדישו אין השוכר רשאי לדור בו וקשה דאמרינן בפרק אף על פי בית שמשכנתי לך לכשאפדנה ממך תקדש קדשה משמע שכל זמן שהיא ממושכנת אינו יכול להקדיש נראה דלדעתם כאן משכון ושכירות שוה אצלם עד שהם מקשים ממשכון לשכירות דאם לא כן מאי קושיא מההיא דלכשאפדנה על הדין שהקדימו לומר דיכול אדם למכור מה שהשכיר דילמא משכון שאני דחשיב המלוה יותר מוחזק בו ואף על פי שאף אם באנו לחלק בין שכירות למשכון אין הסוגיות מתישבות דסוף סוף ההיא דרב מרי קשיא דהויא משכונא ואף על פי כן נראה שיכול למוכרה ועל כרחין צריך לישב כפי תרוץ התוספות וכמו שנראה מדבריהם בערכין מכל מקום לא היו מקשים כאן ממשכון לשכירות בפשיטות אם לא דמשכון ושכירות שוה אצלם ולא ס"ל לחלק כדחלקו בערכין [כ"א] וכן נראה מתוך מה שכתבו בתחלת דבריהם אדרב מרי משמע שיכול אדם למכור מה שהשכיר לאחרים וכן משמע בערכין וכו' ובמסכת כתובות פרק אף על פי שמצאו תרוץ בהא דרב מרי דלעולם אין הממשכן יכול להפקיע כח המלוה וכדמשמע מהא דלכשאפדנה ממך תקדש חזרו והק' מההיא דערכין דמשמע דיכול להפקיע כחו אף על גב דההיא דערכין שכירות היא ולא חלקו בין משכנתא לשכירות השתא דלא קשה תו מהא דרב מרי אלא נראה ודאי שבכל דבריהם אלה הם מדמים משכנתא לשכירות שאין כח המלוה יותר מן השוכר ואף אנו נלמוד מזו לדינא דבר מצרא דכמו שהמלוה יכול לסלק את הלוקח כדמשמע בדבור דלעיל כן השוכר גם כן יש לו כח כמו המלוה ומסלק הלוקח ואין מקום לבעל הדין לחלוק בזו אלא אם כן ידחוק לומר דלדעת התוספות משכנתא ודאי עדיפא משכירות אלא מיהו היינו במשכנתא דלא איפשר לסלוקי דהויא דומיא דשכירות דלא איפשר לסלוקי אבל משכנתא דאיפשר לסלוקי לא עדיפא משכירות וההיא דלכשאפדנה תקדש מיירי במשכנתא דאיפשר לסלוקי כדמוכח התם בסוגיא דגמרא דקאמר התם לאו בידו הכא בידו וכו' ומשום הכי הק' התוספות ממנה לשכירות ומכל מקום משכנתא דלית בה דד"מ היינו משכונא דלא איפשר לסלוקי כההיא דרב מרי ומההיא דרב מרי מדקדקים התוספות דיכול אדם למכור מה שהשכיר במכל שכן.
 
הכלל העולה דלדעת רש"י והרא"ש והרי"ף לפי פי' הרא"ש בדבריו ורבי' ירוחם יש ללמוד בהדיא דשכירות דכה"ג לית בה דינא דבר מצרא שאין השוכר מסלק את הלוקח ודברי הרא"ש ז"ל שכתב בא' מן התשובות שהשכירות יש בה דין בן המצר ענין אחר להם כדפי' ולדעת הרמב"ם והתוספות איפשר לומר שהשוכר מסלק את הלוקח וכיון שהדבר ספק אין מוציאין מיד הלוקח כמו שהסכימו האחרונים דבכל מידי דהוי ספקא יד הלוקח על העליונה איברא שהיה מקום בנדון דידן לומר דאפי' לכשתמצי לומר שדין השוכר כדין המשכונא לדעת התוספות ורש"י שיכול לסלק את הלוקח בנדון דידן זכה הלוקח ואין השוכר מסלקו מצד ב' דברים חדא מפני ששהה ביד הקונה שנר' קצת מדברי השואל שכבר נגמר המקח בין השליח והקונה בדרכי ההקנאה באופן שאין המוכר יכול לחזור ואף על פי שעדין לא נתן כל הדמים איפשר שנעשה בא' מהדרכים המועילים בזה המבוארים בדברי הפוסקים וכיון שקנה ושהה ביד הקונה לא זכה שכל שהקרקע שהה ביד הלוקח אבד בן המצר את זכותו ואף על פי ששמעון זה לא היה במדינה ותכף כשבא ושמע מכירת הבית תבע לזכות בו כמו שבא בשאלה הרי כתב הרמב"ם ז"ל היה בן המצר במדינה אחרת או חולה או קטן ואחר זמן הבריא החולה או הגדיל הקטן או בא במדינה אינו יכול לסלקו שאם אי אתה אומר כן אין אדם קונה קרקע שיאמר הלוקח לאחר כמה ימים תצא מידי וכזה הורו הגאונים ועוד מפני שבעל הבית המוכר היא אשה וכתבו האחרונים שהלוקח מאשה לית בה דד"מ דלפי שאין לה מי שיספק במעשיה רצו חכמים שיהיה ממכרה קים כדי שיקפצו בני אדם לקנות את שלה וכל שכן אחר שהיתה המכירה לצורך נשואי האשה הנז' דלית בה דינא דבר מצרא אלא שזה יש לדחות שאין גם אחד מהטעמים האלה מספיק לבטל זכות השוכר הזה אם הטעם הראשון מפני ששמעון לא היה כאן ולא בקש את הבית ושהה ביד הלוקח מפני שבא בשאלה שאשת שמעון תכף בקשה לסלק את הלוקח והוליכה המעות אצל החכם וכיון שהאשה תבעה לסלק את לוי יד אשה כיד בעלה וה"ל כאלו תבעו שמעון עצמו ואף על פי שהיה מקום לומר דתביעת האשה לא מהניא במקום תביעת הבעל וכל שכן שכיון שכפי הדין הבעל היה יכול לבטל מעשה האשה כמו שכתב הרמב"ם ז"ל בהלכות מכירה פ' שלשים האשה שמכרה או נתנה מתנה בין בנכסי בעלה בין בנכסי צאן ברזל שהכניסה לו בין בדברים שייחד לה בכתובתה בין בנכסי מלוג בין בקרקעות בין במטלטלין וכן אם לקחה או נתנה מתנה יד הבעל על העליונה ואם רצה לקיים יקיים אם רצה לבטל יבטל הכל יכול הלוקח לומר היאך אסתלק ולמחר בא בעלה ומחזירה לי ואיני רוצה להיות מקחי תלוי ועומד והטעם עצמו אשר אמרו בהיה בן המצר במדינה אחרת שאין לך אדם שלוקח קרקע וכו' יש לומר כאן גם כן מכל מקום מדברי הרמב"ם ז"ל בהלכות שכנים נרא' שהאשה יכולה לסלק את הלוקח ואף על פי שיהיה המקח תלוי עד בא הבעל שכתב פי"ג וז"ל בעל שהיתה אשתו בן המצר הרי זה מסלק את הלוקח שכל נכסי אשתו ברשותו וכל זכות שתבא לידה זכות הוא לו וכו' עמדה האשה מדעתה וסלקה את הלוקח וכן העבד שהיה נושא ונותן בנכסי אדוניו שסלק את הלוקח אם רצה הבעל או האדון מקיים על ידיהן ואם רצה לא יקיים ותחזור ללוקח ויחזיר את הדמים ומדכתב הרמב"ם ז"ל עמדה האשה מדעתה וסלקה את הלוקח משמע דיכולה היא לסלקו ואף על גב די"ל דדוקא כשהיא עצמה בת מצר מצד נכסי מלוג שלה שהזכיר תחלה קאמר ומפני שהקרקע שלה אבל אשה בנכסי בעלה אינה יכולה לסלקה מכל מקום הרי כתב וכן העבד שהיה נושא ונותן בנכסי אדוניו וסלק את הלוקח שאין לו בנכסים כלום ואשה נמי דכותיה ומכל מקום נקטינן מיהא מדבריו שאין ללוקח לומר היאך יהא מקחי תלוי ועומד אלא מסלקים את הלוקח ואם הבעל ירצה להחזיר הקרקע יחזיר את הדמים ויגע עצמו כאלו לא סלקו או סלקו בשעתו וכפי הנראה שלא כתב הרמב"ם ז"ל דין זה כאן אלא ללמוד דהעבד והאשה יכולין לסלק את הלוקח דאלו לא כתבו אלא משום שהבעל יכול לבטל או לקיים מעשיהן הרי כתב דין זה יותר מפורש בהלכות מכירה אלא ודאי מה שכתב זה כאן הוא ללמוד שהאשה או העבד יכולין לסלק דיד עבד ואשה כיד אדון ובעל ממש ולא מצי לוקח ג"כ טעין מידי וכן מצאתי אח"כ במרדכי שכ' בפירוש (שיכול) שקרוב בעל המצר יכול לסלק הלוקח בעד בן המצר וכל שכן אם כשבא ראובן עדין לא נגמר המקח מאחר שלא נתן כל הדמים ועייל ונפיק אזוזי דלא מיקרא תו שהה ביד הלוקח והטעם הב' מפני שהבית הוא של אשה גם כן יש לדחות דאם תמצי לומר דשכירות דינו כמשכונא או יותר ממשכונא וכדמשמע מדברי הרב המגיד י"ל דאף על גב דאשה לית בה דינא דבר מצרא מכל מקום דינא דשכירות דעדיפא יש לה ולא בכל מקום דלית דינא דבר מצרא ליכא דינא דעדיף מבר מצרא שהרי גבי לוקח אשה דאמרינן בגמר' לאשה לית בה דינא דבר מצרא כתב מהר"ם זכרו לברכה בתשובה דאף על גב דדינא דבר מצרא לית לה דינא דשותפי אית לה וה"ה יש לנו לומר בנדון זה דאף על גב דאשה המוכרת לית בה דינא דבר מצרא מכל מקום דינא דעדיפא מבר מצרא אית לה ושכירות עדיפא מבר מצרא ובמרי בתי שאין לו זמן קבוע כתב הרא"ש דהוי כשותף ולהרמב"ם דסובר דין זה בשיש לו זמן קבוע דהוי דומיא דשכירות כדכתבי' לעיל חשבינן ליה נמי כמו שותף ונמצא לא הפסיד את חזקתו מטעם זה אבל כיון שהעלנו לעיל דלא אתברירא מלתא שיש לשוכר דין קדימה ואדרבה מדברי רוב הפוסקים הוכחנו דאין לו דין קדימה. אם כן לא מפקינן מיד הלוקח מדינא דגמרא אבל מכח ההסכמה אשר הסכימו הנז' בשאלה שהשוכר יהיה לו דין קדימה זכה ראובן בבית הנז' אלא שעדיין יש כאן מקום עיון דדילמא לא העדיפו מתקני התקנה כח התקנה אלא לתת לשוכר דינא דבר מצרא שכל היכא שבן המצר קודם יהיה לו לשוכר גם כן דין קדימה כמו בר מצרא ואפילו תימא שזה אפילו מן הדין יש לו דין קדימה לדעת קצת מהפוסקים מכל מקום כיון שלא היה הדבר מבורר לכ"ע הוצרכו מתקני התקנה לתקן תקנה בענין כדי שלא יהיה חלוק בענין אבל היכא שיש איזו סבה אשר היתה די' לבטל דינא דבר מצרא קרוב הדבר גם כן שתוסיף תת כחה לבטל את התקנה גם כן שלא העדיפו כח התקנה יותר מן הדין וכל דתקון כעין דאורייתא תקון וכיוצא לזה כתב הרא"ש ז"ל בענין תקנת ר"ג תקן שלא לגרש אשה בע"כ דאין סברא כלל לומר שהעדיף הגאון כח התקנה יותר מן הדין שלגבי הבעל אלא תקן להשוות כח האשה לכח האיש כמו שהאיש אינו מוציא אלא לרצונו כך האשה אינה מתגרשת אלא לרצונה אבל לא יתכן כלל לומר במקום שהאיש כופין להוציא לא יגרשנה בעל כרחה ואף אם תמצי לומר שהשוה מדותיו ששום אדם לא יגרש בעל כרחה מכל מקום במה שהאיש כופין אותו להוציא אף האשה כופין אותה לקבל גט ואף על פי שיש לחלק דטעמא דהרא"ש דלא יהא כח האשה על הבעל יותר מכח הבעל על האשה מ"מ נקטינן מהכא דאף על גב דהתקנה סתמית מוקמינן לה פרטית במקום שאין כופין אצל הבעל.
 
מעתה יש לנו לומר שמה שתקנו להיות השוכר קודם לא תקנו אלא לתת לשוכר דינא דבר מצרא אבל היכא שלא היה בו דין בר מצרא כגו' כשהיה השוכר במדינת הים דזכה הלוקח או כיוצא בזה מהדברים שאין נוהג בהם דינא דבר מצרא אין בהם דין התקנה גם כן אלא שכבר כתבתי לעיל בענין היה במדינת הים דאפי' בדינא דבר מצרא לא הפסיד כשהיה במ"ה כל שאשתו באה מיד לסלק את הלוקח אבל מצד הטעם אחר שהבית היה של אשה ואם היה בן מצר לא היה קודם בה עדין הספק במקומו עומד דשמא לא העדיפו כח השוכר אלא בכח בן המצר או שמא שוכר שאני שאף מתקני התקנה באו בכלל תקנה זו משום דשכירות ליומא ממכר הוא ומכח זכות ושותפות שיש לו בקרקע ואפי' שמן הדין לא היה מספיק לזכות מכל מקום יפו כחו מצד התקנה לעשותו כשותף אבל דינא דבר מצרא לא דמי כלל דלא אתינן עלה אלא משום ועשית הישר והטוב ולכך התבטל לגבי אשה דאדרבה ישר וטוב הוא להיות בני אדם קופצים בממכרה ומיהו בתשו' מהר"ם שבמימוני מוכח דלית ליה האי סברת דבאשה מוכרת ליכא דינא דבר מצרא שנשאל שם על דין א' דינא דבר מצרא ושקיל וטרי ביה אף על גב דמוכח התם דהמוכרת היתה מ' צפורה כנראה שם ואפשר היה לדחות דההיא צפורה היתה בעולת בעל וסבירא ליה לרב דבאשה בעולת בעל לא אמרי' לית בה דינא דבר מצרא ומכל מקום בתשובה מהר"י וייל יש בפי' דבאשה מוכרת נוהג דינא דבר מצרא ומתוך לשון התקנה שבא בשאלה נראה קצת דלגמרי תקנו שכתוב עוד הסכימו שכל בעל חזקה שימכור חזקת וכו' נראה שרצו לכלול כל בעל חזקה בכלל שימכור חזקתו מבלתי חלוק במוכרים כלל גם ממה שכתוב בו שלא היה המכר קים נראה שלא השוו אותה לדינא דבר מצרא דבדינא דבר מצרא המכר קים הוא אלא שהמצרן מסלקו ושליחותיה דבר מצרא הוא דעביד הלוקח כמבואר בגמרא אבל מתקני התקנה נר' שרצו שלא יהיה המקח קים כלל לגבי הלוקח ושלא יהי' לו בו דין ודברים כלל אלא כאלו לא קנה כלל וזה לגרוע כחו אע"ג שבלתי היות המקח קים זימנין דמגרע כח השוכר גם כן דאלו היו נותנין לו דין בר מצרא היה קנוי לשוכר כבר באותו קנין שקנה הלוקח ואם לא היה המוכר רוצה למכור לא לזה ולא לזה אין שומעין לו אלא בן המצר זכה בה משעת קנין הלוקח כמבואר מתוך דברי הגמרא וכמו שכתב מהר"ם ז"ל בתשובה מפורש ואלו מדין שאין המקח קים אינו קנוי לשוכר אם רצה שלא למכור לא לזה ולא לזה אין כופין אותו למכור מכל מקום נראה ודאי שמתקני התקנה לא כיונו לכך שאם כן מה הועילו בתקנתם וכמו שכתב מהר"ם גם כן בתשובה טענה זו להכריח דאין המוכר יכול לחזור אלא נראה שכיונו לומר שיהא הלוקח מסולק ממנה לגמרי כאלו לא קנה כלל ואיפשר שאפי' לענין שלא להחשיבו כמוחזק ושהשוכר מוציא ממנו כמו המצרן אצל הלוקח אלא הרי הוא כאיניש דעלמא ונפקא מינה כשיפול ספק בדבר שלא יהיה הלוקח מוחזק והשוכר כמוציא מחברו וקרוב הדבר שיהיה דבר זה מתברר מתוך לשון התקנה כאשר יראה הרואה אותה כלה ככתבה וכלשונה או מכלל דברי התקנות האחרות אשר שם והיושב על המשפט עיניו יחזו וידקדק בלשון התקנה והוא למראה עיניו ישפוט והנראה לעניות דעתי כתבתי:
 
ע"כ דברי השאלה והתשובה ככתבם וכלשונם עפ"י לשון התקנה אשר סודר בשאלה והנה בלשון הבא בכתבך יש בו שנוי לשון קצת שכתוב שם וכל אלו התקנות בכח חרם לאהבת האמת והשלום ומשום ועשית הישר והטוב והלשון הזה יש בו להקל ולהחמיר לגבי הלוקח להקל שכתבו שהתקנה היתה משום ועשית הישר והטוב אשר זה כל פרי דינ' דבר מצ' משום ועשית הישר והטוב ולפי זה נראה א"כ שבמקום שיש טענה אשר תוסף תת כחה לבטל דינה דב"מ משום דבכה"ג אינו ישר וטוב הוא הדין נמי לגבי התקנה כל שאינו ישר וטוב לא חלה עליו התקנה שהרי אמרו בפי' שתקנוה משום הישר והטוב וכפי הנראה לא הוצרכו לכתוב זה אלא לפרש כונתם שלא נתנו לתקנה יותר כח מדינא דבר מצרא ומצד אחר יש להחמיר והוא ממה שכתוב שהתקנות היו בכח חרם וכיון שיש בענין חרם הולכין בספקו להחמיר וכמו שכתב הרשב"א ז"ל בתשובה סימן ש' על תקנה אחת שהיתה בין הקהל והחזן וז"ל ואף על פי שענין זה מבואר מפורש בלשון התקנה כמו שאמרנו אני אומר אפילו לא יהיה מבואר כל כך אלא מסופק כיון שיש חרם בדבר הולכין להחמיר ולא להקל וכיוצא לזה כתב הריב"ש ז"ל גם כן בתשובה וזה פשוט אף על פי שאין זה מועיל לענין להוציא מהמוחזק וכמו שכתב הרא"ש במקומות ובפסקים וכתבים סימן ע"ג ע"ש מכל מקום המחזיק יש לו לחוש לעצמו מעתה לא מהניא לן חזקת הלוקח וכל ספקות שלנו נוראות להחמיר בהם ולנחץ העת לא אוכל להאריך יותר רק אל אלדים אשוע יערה עליך רוח ממרום רוח דעת ויראת ה' רבה מאד יעלך גם עלה בחכמה וביראת ה' כל היום כי אותה אתה מבקש כנפשך הטהורה וכנפש טובתך דורש אותה תמיד: מעפר דל
 
אליהו ן' חיים:
שו"ת ראנ"ח סימן פב
 
שאלה כשיש איזה ספק בגט בשמות או כיוצא בזה היאך יעשו:
 
תשובה כשהגט הוא של בריא ובעצמו והגט גט מוחלט יש דרך ישר לפנינו שיצוה המגרש לסופר ויכתוב הא' ויגרש בו ואחר כך יצוה על הב' ויחזור ויגרש בו כאשר בתחלה וכן כפי הספקות שיש בו יכתוב גטין רבי' זה אח' זה לצאת ידי כל ספק בדבר שבערוה אבל אם הגרושין הן על ידי שליח שאין הגרושין נגמרין מיד כל שהוא נותנם זה אחר זה יש לחוש שבמעשה הב' נראה כמבטל מעשה הראשון וכיוצא לזה חשש בעל ת"ה בגט של משומד שנהגו לזכות לאשה גט על ידי אחר וגם לעשות שליח להולכה וכתב שיעשה הזכי' קודם ואחר כך יטלנו מידו ויעשה שליח להולכה אבל לא יעשנו קודם שליח הולכה ואחר כך יזכנו לה שנראה כחוזר מהשליחות שעשה וכה"ג יש לחוש הכא אף עפ"י שיש לחלק דהתם חוזר ולוקחו מיד האשה ובמרדכי פ' השולח הביא תשו' רש"י שהסתפקו באשה שמנתה שליח אחר ושוב חזרה ומנתה עוד שליח אחר ובענין הספק הזה יש לספק בגט דשכיב מרע בתנאי אם מתי משום דר"ת ורוב הגדולים סבירא להו דהאומר מעכשו אם מתי כאומר מעת שאני בעולם ואין הגט חל אלא שעה אחת קודם המיתה ולפי זה כשהמגרש בא לתת גט השני הוה ליה כמבטל הגט הראשון וכחוזר מהגרושין הראשונים וכיון שעדין לא חל הויא חזרתו חזרה וא"ת שיתן שניהם כאחד ויאמר לה שתתגרש בכשר שבשניהם באנו לחשש ברירה וראיתי בתשובות הר"מ מפדואה שכתב בסדורי גטין שפעם אחת הוצרך לנתינת ב' גטין ונתן שניהם כאחד אף על פי שבמעשה אחר של ב' גטין שבא לפניו כתב שם קודם זה שסדר ליתנם זה אחר זה אבל אפשר שבסדור של זה אחר זה היה המעשה בבריא והסדור של שניהם כאחד מיירי בשכיב מרע ומפני החשש שכתבתי וצריך עיון מעפר דל:
 
אליהו ן' חיים:
שו"ת ראנ"ח סימן פג
 
שאלה גט שהובא בארץ ישראל ע"י שליח והיה השליח מורשה למנות שליח אחר והוצרך השליח למנות שליח אחר והצריך המורה למנותו בב"ד אם היה צריך לכך או לא:
 
תשובה אצ"ל שלא היה צריך לכך כמו שמבואר בפרק כל הגט דאמר רבא שליח בא"י עושה כמה שלוחין פי' שלא בב"ד כיון שאין צ"ל בפני נכתב ונחתם אלא שנראה שיש לחוש בגט זה דאין יכול למנותו לפני בית דין שהראב"ד ז"ל שהוא פוסק כלישנא דמציעא דפרק כל הגט דשליח מצי משוי שליח אפילו בלא אונס כל דלא אמר ליה את הולך אלא הילך סתם כשהוקשה לו מההוא עובדא דהתם דאמר חלה טעמא משום דאניס ה"נ הא אניס ולא (שיטלנה) [שני לי'] אי א"ל הולך או את הולך ש"מ דאפי' הולך דוקא חלה תירץ דכי אמר דבהולך לא בעי חלה דוקא בארץ ישראל אבל בחוצה לארץ דוקא חלה אין לא חלה לא דכיון שצריך לעשות שליח בבית דין איפשר דבעל קפיד אא"כ חלה ולפי דבריו אלה יש לו' דכי הרשה השליח לעשות שליח אחר היינו משום דידע בעל דלא ימנהו לפני בית דין דבארץ ישראל אין צריך למנותו בב"ד אבל בבית דין איפשר דקפיד דומיא דהולך דאף על גב דמן סתם הלשון יש לו רשות למנות שליח אחר אמר דבשצריך לעשות שליח בבית דין איפשר דקפיד מכל מקום צריך למנותו בפני עדים כדכתב הרא"ש ז"ל עלה דההיא דרבא דשליח בארץ ישראל עושה כמה שלוחים:
שו"ת ראנ"ח סימן פד
 
שאלה הנא /הנה/ נא העיר הזאת קושטנדינא יש בה הקדשות מיוחדות הקדש לתלמו' תורה ללמד את בני העניים תורה והקדש לעניים להכנסת אורחים ובקור חולים ולכל הקדש מהנז' אנשי שם מיוחדים מפקחים על קיום ההקדש וסדור עניניו וגבאים מחזרים תמיד בארח צדקה ישוטטו לבקש מעות לצורך המצוה בימים מיוחדים איש יומו קראו בשמותם איש על שמו וכרוזא קרי בשם יקרא איש על שמו לתלמו' תורה או לבקור חולים וגזברים מיוחדים לכל הקדש ואין כיס אחד לכלם ולהקדש ת"ת בתים מיוחדים לבית המדרש שמה ישבו המלמדים ועוד להם בתים אחרים נשכרים לבעלי בתים והפירות מתפזרים לצורך תלמוד תורה שההוצאה יתרה ויש בית הקדש אח' בעיר שהיה בנוי תחתיים שניים ושלישים מימי עולם ושנים קדמוניות והבית הנז' במדור התחתון ממנו היה דר השמש המפקח על ענין הכנסת האורחים ובקו"ח והמדור האמצעי היה מיוחד להכנסת האורחים תמיד לא יסורו ממנו ארחי ופרחי ובית העליון היה יושב שם מלמד בני העניים מצד חברת ת"ת ואחר השרפה אשר נשרפה העיר זה עשרים שנה חזר ונבנה הבית כאשר בתחלה ג' בתים זה על גב זה והבית בהבנותו התחתון והאמצעי נכנס מכיס הקדש העניים והעליון עשו פשר דבר עם אנשי קהל אחד והוציאו מעות ובנו אותו על דעת שיהא נשכר להם להתפל' שם עד ינכו מעות ההוצאה שהוציאו וגם אחרי כן אם ירצו יהיו מתפללים על ידי שכירות שיהיו פורעים ופשר הדבר הנז' נעשה על ידי ממוני הקדש ת"ת וגם אחרי כן שהיו אנשי הקהל פורעים שכירות הבית הנז' היו גובים אותו ממונה חברת ת"ת ונכנס בכיס ההקדש הנז' והנה עתה אחר השרפה שנשרפה העיר ונשרף הבית הנז' באו לבנות הבית הנז' ואנשי החברות הנז' נפל חלוק ביניהם זה אומר כלה שלי וזה אומר חצייה שלי שאנשי הקדש ת"ת טוענים שיש להם לזכות באויר העליון ולבנות הם לצורך ת"ת כאשר בתחלה ולהיות הפירות נכנסים בכיס הת"ת ואנשי הקדש עניים טוענים שהכל שלהם מתהום ארעא ועד רום רקיעא והמה יבנו שם לצורך הכנסת הארחים ובאים בטענה לבטל חזקת ת"ת כי הבית הזה כשהוקדש מתחלה לא הוקדש אלא לצורך עניי עולם כי כן כתוב בשטר העולה בערכאות הגוים אשר נעשה בעת הקדש הבית הנז' לזכות ההקדש בדרך מכר כפי תקון הערכאות לפלו' ופלו' אנשי הקהלות כלם כדי להשכין שם עניים ובדרך זה החזיקו בו אלא שאז לא היו עניי עולם אלא מתי מעט ומן אז לא היה הקדש ת"ת בעיר כלל אלא שאחר זמן החלו לעשות ת"ת בעיר והושיבו מלמד א' לבד ויען לא הי' להם עדין אז מקו' לת"ת והבית הזה היה פנוי כי לא היו אז עניי עולם אלא מתי מעט הושיבו את המלמד שם ישיבת עראי וגם אחרי כן אשר הגדילו תורה והוסיפו מלמדים וקבעו מקום לת"ת והועתק משם המלמד פירות הבית ההוא היו נתנים לת"ח מיוחדים לפעמים לאחד ולפעמים לאחר ואף על גב שהיו של הקדש עניים מבלתי קפידא ליתן את של זה בזה גם שהת"ח ההם עניי' היו ולא הי' צורך להם לבית אז ולא לפירותיו לצורך הכנסת הארחים כי לא היו כי אם מעט מזער לא כביר ולכן עתה כאשר צר להם המקום כי הן רבים עתה עם הארץ העניים הבאים בשערים האלה בני טובים ות"ח חולים ובריאים וצריכים להרחיב מקום אהלם כולי האי ועדין אולי הם רוצים הבית הזה לצורך העניים כמו שהוקדש מתחלתו ואינם רוצים להניחו לצורך ת"ת והיושבים ראשו' על השגחת ת"ת אשר החלו לעשו' את הת"ת מימי עולם ושנים קדמניות אומרים שכן היה ענין תחלת הבית הזה כנז' ועתה הדור האחרון ב' החברות גם יחד אלה מפה ואלה מפה כלם לשם שמים נתכוונו אך ישאלו משפטי צדק כדת מה לעשות בין קדש לקדש ואי זה מההקדשות זוכה בבית הנז' גם שואלין ודורשין אם כח בהם לשנות מהקדש להקדש כפי צורך כל אחד לכל מראה עיני הקהלות יצ"ו.
 
תשובה אם באתי להשיב על הענין הזה תשובה נצחת לארכה ולרחב' בביאור כל הפרטים ירבה עלי הדרך אשר לא אוכל עשוהו לעת כזאת אך ריש מלין אומר מה שהו' גמר דעתי וה' יצילני משגיאות תחלה על ברור תחלת חזקת בית זה אם היה בחזקת העניים טענת הטועני' מצד ההקדש שבזמן הקדש הבית עדין לא היה הקדש ת"ת בעיר מצד הקהלות היא טענה מספקת לבלתי היות בית זה מוקדש מתחלתו לת"ת שדבר שלא בא לעולם עדין אין לב ב"ד מתנה עליו ולא אסיקו אדעתייהו המקדישים ולא הקדישוהו לכך אבל עדין כל זה איננו שוה להכריח שהקדש העניים זכה בו או שההקדש מתחלתו לכך שאיפשר שמתחלה לא זכה בו לא זה ולא אותו שהוקדש סתם לצרכי העיר ולא נעשה עמו דבר ובין כך נתחדש' חברת תלמוד תורה וזכו בו אך חוגי'ט הערכאות שהיה של ההקדש אם כתב השופט הגדול נכר בו דשופטיהם הגדולים לא הוחזקו במקבלי שוחדא וכל שכן אם הוא מהמפורסמי' שבהם המוחזקים לכשרים וכמו שיתבאר למי שיעמוד על חלוקי הפוסקים בדין השטרות העולין בערכאות אלא שזו משנה שאינה צריכה בנדון זה שמעולם לא הסתפקו שנעשה בענין זה שום ערמה וגזל ומעילה בהקד' ובפרט בזמן ההוא שהחוגי'ט נכר שהוא כתב השופט אשר היה בימים ההם ולא לזו חששו שהכתיבו אז מכתבי עמל שהבית הוקדש להשכין שם עניים אף על פי שכפי האמת לא הוקדש לכך ואין אד' חוטא ולא לו אלא שהדור האחרון מצאו הבית הזה ואהלים כאשר המה ולא ידעו מה הוא והם מודי' בחוג'יט שאין בו נפתל ועקש והודאתם ודאי בזה מספקת וכמו שכתב הטור בסימן ק"ן במי שהחזיק בהקדש אם מודים ז' טובי העיר שמכרו הויא חזקה ואין צריך שטר וכו' אלא שהם מסתפקים אם זוכים מצד חזקתם ועוד שהיושבים ראשונה מעידים כן שתחלת הקדש בית זה היה להשכנ' עניים ועדותיהם נאמנו מאד ועולה כפי הדין כמבואר בדברי הרא"ש והרשב"א באופן שיש כאן ברור על תחלת חזקת בית זה שהיה של הקדש עניים אלא שעל זה אנו דנין שכיון שלעת כזאת הוא בחזקת ת"ת והחזיקו בו מזמן הרבה יותר משני חזקה אם חזקתם מועלת להם לטעון לדור האחרון כיורש ולוקח שטובי העיר הראשונים נתנוהו לת"ת ושנוהו מהקדש לת"ת למראה עיניהם אשר ראו אז נכון הדבר מעם האלדים ואת הכל עשו יפה עולה כפי הדין ואיברא שאף כשבאנו לדון על חזקה זו בחזקת היד של איש דעלמא שהיה (בה) [בא] להחזיק בדבר של הקדש עדין היה מקום לשדות נרגא בחזקה זו מכמה טעמים אם מצד שהוא דבר של רבים דל"ש ביה מחילה ומתנה ואם מצד שהוא דבר של הקדש ואין החזקה נכרת בו כדכתב הטור /חו"מ/ בסימן ק"ן איברא שהרשב"א ז"ל בתשובה שהביא בבית יוסף נראה מחלק בהקדש החברות שיש להם גזברים מפקחים על ההקדש ואיפשר ליחס זה לדברי הטור גם כן שדבריו לכאורה קשים לשמוע שכת' ואם יטעון שמכרו לו ז' טובי העיר וכו' אומרים לו שאם היה כן היה קול יוצא דכיון שכתב תחלה שהמחזיק בהקדש אין חזקתו חזקה א"כ מה צורך לטענת היה קול יוצא וכו' ואם מה שכתב תחלה שאין חזקתו חזקה מיירי כשאינו טוען שמכרו לו וכמו שנראה גם כן מלשונו שכתב ואם יטעון וכו' אם כן הוה ליה חזקה שאין עמה טענה ולא מהניא בשום מקום וצריך לדחוק ולישב דבריו וכמו שעוד נבאר בע"ה ומכל מקום איפשר לומר גם כן שמה שכתב ואם יטעון שמכרו ז' טובי העיר היינו לומר שאם יש טובי העיר מפקחים על הקדשות באופן שהוא בא בטענת מכירה וכו' באופן שהיה מקו' למחאה מטובי העיר שהם מפקחים בענין ובדרך שכתב הרשב"א ובענין זה כותב הטור דמכל מקום לא מהני שאם כן היה קול יוצא וכו' ולכאורה נראה דהך טענה לא שייכא אלא במכירת דבר של הקדש לחול שהוא דב' של רושם לא בדבר שכיוצא בנדון דידן אף עפ"י שאיפשר גם כן שקול זה הוא מפני שהוא דבר של רבים ודברי הטור בזה לקוחים מדברי הגמרא בההיא דפרק חזקת דמפרש התם דבדבר של רבים לא שייך מחילה אלא שמכל מקום אף הרשב"א לא אמרה אלא דוקא בהקדש חברים שהוא כמיוחד להם וגם יש ביניהם בעלים של ההקדשו' שעיניהם פקוחו' עליהם כמו שכת' בפי' בדבריו ובכה"ג דוקא הוא שאמר הרב מה שאמר והבו דלא לוסיף עלה ומצאתי תשובה אחרת להרשב"א ז"ל בתשובו' הדפוס סימן אלף קנ"ו אשר מתוכ' נבא ע"כ לחלוק זה שכת' בענין חזקה שהחזיק המחזיק שבתוך שני חזקתו הוקדש המקום ההוא דלא הויא חזקה דמאן מחי אי עניים מאן מנייהו מחי דהא ליכא בעלים ידועים לומר הוה ליה למחויי כו' מאי אמרת למחי גזבר לא היא דאטו אי לא מחי גזבר מי מפסדי עניים והא לית ליה לגזבר בהקדש כלום ואם כן שתיקתו מאי מפסדא והגע עצמך בקטנים דעלמא שיש להם אפוטרופוס אם החזיקו אחרים בנכסיה' בפני האפוטרופוס מי הוי' חזקה ה"נ ל"ש והנה מצד היותו דבר של רבים יש בו מקום חקירה אם מכירה ומחילה שייכא ביה ואף כשתמצי לומר דשייכא ביה מחילה אם חזקה דמכח מחאה מועלת בו והנה בענין המכירה הרשב"א ז"ל באותה תשובה שהביא בבית יוסף ברור מלל שבדבר של ב"ה לא שייכא בו מכירה אלא שהוציא מן הכלל הקדש חברים וקברים שיש לו בעלים כו' וכמו שנבאר עוד ודינו של הרשב"א שם לא על החזקה בלבד הוא אלא אעקר מכירה ומחילה גופא דאפי' מודים לו או יש לו עדים על חזקתו שהיא מצד מכירה או מחילה אינה מועלת לו דמאן מחיל ומאן פייס וזה מבואר למי שיעמוד על עקרן של דברים בההיא דפרק חזקת לפי פירושו של הרב שכפי הנראה שהוא מפרש בההי' דא"ל ר' אמי לההוא גברא דידך גבי ר"ה היא מאן מחיל לך שאפילו מחלו לך בפי' אין שם כל בני ר"ה שימחלו לך שכל העולם יש להם רשות בו ומאן מחל לך וכן פירש רשב"ם שם וכן הם דברי הנמוקי ואף על פי שבגמ' פרק לא יחפור עביד צריכותא בההיא דטוענין ליורש וללוקח וקאמ' אי אשמעינן בההיא דזיזין משום דאימור כונס לתוך שלו הוא א"נ אחולי אחילו בני ר"ה גביה הא לאו הכי לא היה עושה כנגד הרבים כדפרשי' שם אבל בההיא דשובך דיחיד הוא אימא לא ואי אשמעינן בההיא משום דאימור פיוסי פייס אבל בההיא דר"ה מאן מחיל ומאן פייס אימא לא קמ"ל והנה פשט הדברים נראה דאי לאו ההיא דזיזין ה"א מאן מחיל ומאן פייס ומתני' דזיזין אשמעי' דלא אמרי' הכי אלא דברבים נמי שייכא מחילה ומעיקרא נמי קאמר דאמרי' אחולי אחילו גביה וכו' וכתבו התוספות אחילו גביה ז' טובי העיר במעמד אנשי העיר וכו' אשר מכל זה נראה דמחילה שייכא אפי' גבי ר"ה ובההיא דר' אמי יש לדחות שלא היה האיש ההוא בא בטענת מחילה מפורשת שמחלו לו ולכך א"ל ר' אמי מאן מחל לך הא אלו היתה שם מחילה מפורשת והיו מודים לו היתה מועלת אפי' לגבי ר"ה אלא שבדקדוק הראשון הדחיה מפורשת בעצמה שיש לומר שמה שאמר אבל גבי ר"ה דאיכא למימר מאן מחיל ומאן פייס אימ' לא קמ"ל לאו למימרא דקמ"ל דטענינן מכל מקום דמחלו לו אלא דקמ"ל דאף על גב דליכא למטען שמחלו לו מכל מקום טענינן ליה דכונס לתוך שלו הוא וכן הו' פרשב"ם שם שלא הזכיר אלא טענת כונס בתוך שלו והוא מבואר בעצמו אבל מכל מקום במאי דאמ' מעקרא אחולי אחילו בני ר"ה גביה צריך יישוב דמשמע דאית ליה מחילה בבני ר"ה והיה איפשר לדחוק ולומר דלא קאמר תלמודא אלא דאי לאו ההיא דשובך ה"א דלעולם גבי יחיד לא טענינן ללוקח והיינו אומרים דברבים נמי מהניא מחילה וברבים שייך למטען טפי מטעם התוספו' משום דהוא מועט לכל אחד ואף על גב דאית לן טעמא דכונס לתוך שלו רצה התלמוד לומר שהיינו אומרים גם כן דוקא רבים מטעם מחילה אבל בתר דאשמעינן דביחיד נמי טענינן פיוסי פייסיה לא נאמר עוד דברבים שייכא מחילה כלל אלא שאין צורך לזה שכפי הנראה גירסא זו אף על גב דהתוספות גרסי לה אינה מוסכמת ובנוסחת הרי"ף והרא"ש אין שם אלא אימור כונס לתוך שלו הוה וכן נראה גם כן גירסת רש"י שלא פי' כלום גבי אחולי אחיל עם היות שסברת רש"י דברבים נמי שייך פיוס כמו שכתב כונס לתוך שלו או נתפייס עם הרבים מכל מקו' גירסא זו כפי הנראה אינה מוסכמת ולא נשאר לפי זה מקום דקדוק אלא מ"ש הגמרא אימא מאן מחיל ומאן פייס קמ"ל ואינו דקדוק כל כך כמו שפי' ודברים ברורים הם ונמצא לפי זה דבדבר של רבים שכל העולם זוכים בו לא שייך מכירה ומחילה לדעת הרשב"א בתשובה זו ולדעת רשב"ם ופוסקים אחרים גם כן שבסברא זו וכן נראה סברת הטור גם כן שכתב בדין הזיזין במבוי יכול להוציאם מדעת בני המבוי מה שאין כן ברשות הרבים שאין לו בעלים נרא' מדבריו שבר"ה אינו יכול להוציא אפילו מדעת בני רשות הרבים דמאן מחל ליה אלא שיש לתמוה על דבריו שבדין השובך כתב דטוענין ליורש וללוקח בין כנגד יחיד בין כנגד רבים:
 
ולכאורה נר' שהו' מכוין לצריכות הגמרא דקאמר ה"א מאן מחיל ומאן פייס קמ"ל ומפרש בפירוש המפרשים קמ"ל דברבים נמי אמרינן דאחולי אחילו גביה ואם כן היאך הוא כותב בדין הזיזין גופיה דבבני רשות הרבים לא מהני אפילו מדעת בעלים וצריך לומר דרבי' שכתב הטור לאו בני ר"ה קאמר ולא כיון לצריכות הגמרא אלא כלפי מה שרצה הגמרא לומר בצריכות הראשון דאלו אשמעינן זיזין הוה אמינא אימור כונס לתוך שלו הוא אבל גבי יחיד לאו דס"ל לגמרא לפי טעם צריכות זו דלגבי רבים טענינן טפי ללוקח משום דאי לאו דברשות הוה עביד לא הוה חצוף לעשות כנגד הרבים כדפי' רש"י שם להכי קאמר הטור ל"ש יחיד לא שנא רבים והלשון גם כן מוכיח כן שכתב לא שנא כנגד רבים וכו' גם שהקדים חלוקת רבים ליחיד שנראה שחלוקת יחיד היא המחודשת אף על פי שכפי מה שכת' התוספות במקומות אין זה דקדוק בדברי התנאים. גם הטור בחשן משפט כתב בדין ההקדשות והמחזיק בהקדשות כגון הקדש של עניים ושל ב"ה בזמן הזה אין להם חזקה שאין מוחה בעבור ההקדש שאם ירד בו שום אד' יאמרו העולם שירד בו לקבץ הפירות לצרכי העניים ויהיו אצלו עד שיצטרכו העניים ואם יטעון קניתיו משבעה טובי העיר כדרך שמוכרין ההקדשות ז' טובי העיר אם יודו ז' טובי העיר יש לו חזקה אע"פ שאין לו שטר ואם יטעון שהלכו להם ז' טובי העיר למדיה"י או מתו נאמר לו ודאי אם מכרו ז' טובי העיר ה"ל קלא וכיון שאין עכשו מי שיעיד בזה ויש לקהל עדי' או שטר שאותו קרקע היה הקדש ולזה אין לו עדות ולא שטר במה שהוא טוען לאו כל כמיניה:
 
ומכלל דבריו למדנו מה שכתב' לעיל דהקדשות שבזמן הזה בני מכירה ומחילה נינהו ואף על גב דסתמא של הקדשות עכשו עשויין לעניים דעלמא גם כן אלא שבענין חזקתן אין להחזיק בהם חזקה מהטעמים שכותב שאין מוחה בעבור ההקד' שיאמרו שירד לקבץ הפירות בעד העניים ואם יטעון קניתיו וכו' נאמר לו אם מכרו ז' טובי העיר יש לו קול וכו'.
 
ואיברא שדברי הטור צריכים ביאור אם תחלת דינו שכתב אין להם חזקה שאין מוחה בעבור ההקדש וכו' מיירי בחזקת שיש עמה טענה דאם לא כן לא מהניא להו חזקתם כלל אפילו בלאו טעמא שאין מוחה בעבור ההקדש או אם מיירי אפילו בחזקה שאין עמה טענה כמו שנראה לכאורה מלשונו שכתב ואם יטעון קניתיו מז' טובי העיר וכו' דפשיטא לאו פירושא דרישא היא אלא ענין אחר לעצמו ומשמע דרישא מיירי אפילו שלא בטענה ואיפשר שהמחזיק היה רוצה לזכות בפירות ההקדש בטענה שאיש עני הו' וזכה להיות אוכל פירותיהם הוא והיה רוצה להקדים לעניים אחרים כיון שהחזיק הוא באכילתם ק"ו ממכרי כהונה ולויה ובכיוצ' כזה היה חזקת הקדש ב"ה ובכי האי גוונא לא היה צריך טענה ששתיקת האנשים להניח לו לאוכלם סגיא ליה לזכות בהם אלא שחזקתו אינה חשובה מפני שאין מוחה בעבור ההקדש ולא ידעו שהיה מקבץ הפירות לצורך עצמו אלא יאמרו שירד לקבצם לצרכי העניים ואחר כך כתב ואם יטעון קניתיו מז' טובי העיר וכו' ומ"מ מה שכתב לבטל טענת קניתיו דאם מכרו ז' טובי העיר ה"ל קלא וכיון שאין מי שיעיד לאו כל כמיניה וכו' ק' דלמה לי האי טעמא כיון שאין החזקה חזקה מהטעם שכת' שאין מוחה בעבור ההקדש ואם כן פשיטא דלאו כל כמיניה לטעון קניותיו /קניתיו/ כיון שאין לו חזקה:
 
ואיפשר לדחות דוקא ואם יטעון קניתיו מז' טובי העיר וכו' כ"ש שיש לנו טענה חזקה לבטל חזקתו דנאמר לו דמכירת הקדשות קלא אית ליה וכו' דטענה זו ודאי טענה טובה לומר לו אייתי סהדי והויא כההיא דכתב הרא"ש בכלל צ"ט במקום שנהגו להכריז על מכירת הקרקעות דצריך לברר בעדים ואף על גב דלא אמרה הרב שם אלא לענין לוקח ויורש אבל אי איהו טעין הכי מהימן מכל מקום קלא דמכירות הקדשו' עדיפא דהויא טענה אפילו לגבי דידיה והרשב"א ז"ל השתמש בטענת הקול לבטל חזקת הטוען עצמו כמו שכתוב לו בתשובו' שהביא בבית יוסף סימן קע"ט לכך אומ' הטור דכשטוען קניתיו יש טענה אחרת לבטל חזקתו. ועוד איפשר לפרש דה"ק ואם יטעון קניתיו מז' טובי העיר שטוען שהיו ז' טובי העיר אשר עיניהם פקוחות על ההקדשות דהשתא לא שייך לו' שאין מוחה בעבור ההקדש שיאמרו העולם שירד לקבץ הפירות וכו' וה"ל נמי כגזברים ובעלים מיוחדים שכתב הרשב"א וטוען שקנה מהם נאמר לו שמכירת ז' טובי העיר יש לה קול וכו' א"נ ה"ק ואם חזקתו אינ' חזקת אכילת פירות בעלמ' עד שתהא נדחת בטענה שסוברים העולם שירד לקבץ פירות לצורך העניים וכענין שאין לאיש חזקה בנכסי אשתו משום דאמרינן דלפירות ירד אלא חזקה אחרת שחופר ובונה והורס כדרך שהאדם עושה בשלו ובקנינו הגמור וכמו דבכיוצא בזה יש לאיש חזקה בנכסי אשתו וטוען קניתיו מז' טובי העיר כו' נאמר לו שיש לו קול וכו' דהך טענ' שייכא בטוען קניתיו ומחזיק בדבר חזקה גמורה ויותר נראה דכלפי מה שכתב תחלה והמחזיק בהקדשו' כגון הקדש של עניים ושל ב"ה שהרי ב' מיני הקדש הא' הקדש של עניים שאינו קדושת הגוף אלא קדושת פירות דעלמא להאכיל פירותיו לעניי' והאחר הקדש ב"ה כגון אי זה בית מיוחד לתפלה או לתלמוד תורה או לצרכי ב"ה כתב ב' מיני טענות כנגד הב' חזקות אחת לאחת שהקדש עניים אינו זקוק למכירת ז' טובי העיר הגזבר בעלמא יוכל למוכרו ולהחליפו ואין קול במכירתו כלל כיון שאינו אלא לפירות בעלמא אלא שאכילת פירותיו אינה ראיה שיאמרו העולם שירד לקבץ הפירות לצורך העניים וכלפי מחזיק בהקדש ב"ה שאין החזקה לאכילת פירות אלא חזקת הגוף ממש ולא שייך לומר מקבץ הפירות לצורך העניים והוא זקוק למכירת ז' טובי העיר כדרך שההקדשות נמכרים והוא טוען קניתיו וכו' כתב שמכירה זו יש לה קול וכו' ואיפשר גם כן שטענה ראשונה אינה אלא על הפירות שטוען שקנה הפירות מהגזבר ובא לזכות בפירות ואהא לא שייך קול ומכל מקום כתב שאין חזקתו חזקה שאין מוחה וכו' ומוציאין הפירות ממנו ואחר כך כתב שאם יטעון על גוף הקרקע שקנה על ידי ז' טובי העיר וכו' אומרים לו דכל כה"ג קלא אית ליה וכו' ומכל מקום בענין מכירת ההקדשות דעת הטור דשייך בהו מכירה על ידי ז' טובי העיר כמו שכתוב לו /חו"מ/ בסימן קמ"ט וכמו שעוד אבאר:
 
ואיברא דלענין דין המכירה בכלל אף על פי שהרשב"א כותב דהקדש ב"ה לא שייך בו מכירה הקדשות אלו שלנו ודאי אף על גב דמעלמא קא אתו להו עניים לא הסתפקו מעולם דכלהו אדעתא דידן נינהו ולעולם מוכרים ומחליפים בונים והורסי' לדעת טובי העיר ולא שמענו פוצה פה ומצפצף ואין ספק שיצאו מן הכלל של הרשב"א שכתב דלא שייך בהו מכירה אלא שעדין נשאר לחקור אם חזקה מועלת בהם לטעון קנין או מחילה הטוען עצמו או הבית דין ללוקח ומדברי הרשב"א בעצמם אין ללמוד שבכל מקו' שיכולים למכור ולמחול החזקה מועלת כענין שכתב בהקדש החברים שיש לומר דהתם לא לענין חזקת הטענה כותב כן דכל עוצמו של הרשב"א באותה תשובה אינו נושא ונותן אלא אם יכולין למכור ולהחליף אם לאו ועליה הוא דן מההיא דפרק חזקת ופרק לא יחפור ויש לומר דאותה חזקה לא היו החברים מכחישים לומר שהמחזיק החזיק שלא ברשותם אלא שאף על פי כן היה מסתפק הרב אם חזקתו מועלת אבל מכל מקום עדין נשאר לנו מקום ספק אם בדבר של רבים אפילו היכא דשייכא בו מחילה ומכירה אם חזקה מועלת או דלמא כיון דחזקה מכח מחאה קאתי בדבר של רבים דהויא קדרה דבי שותפי לא שייכא ביה מחאה וכל אחד סומך שחברו ימחה וכמו מחזיק בנכסי אשת איש דלא שייכא בה חזקה משום שהיא סומכת על בעלה שימחה ומדברי הרשב"א אין ראיה כמו שכת' אלא שמדברי הגמרא יש להוכיח דשייך בהו חזקה ודאי מדטוענין ליורש וללוקח דאימור כונס לתוך שלו הוה או אחולי אחילו כפי הגירסאות ובודאי דלא טענינן הכי אלא מטעם החזקה שלא מיחו דאם לא כן אמאי נטעון כן ומכאן ראיה ברורה דחזקה דמכח מחאה שייכא בדבר של רבים גם כן אלא אם כן נפ' כסברת רבינו ישעיה דסבירא ליה דהני חזקות דשובך וזיזין לא הוו כחזקת גוף אלא כחזקת תשמיש לא בעו טענה אלא בחזקה דג' שנים סגי להו אפי' בלתי קנין ומחילה מפורשת וטוענין ליורש אפי' במקום שאין חזקת ג' שנים דדילמא מחלו לו בפי' או קנה מהם ואף על גב דאי המוכר או (המגרש) [המוריש] הוה טעין הכי לא הוה מהני כל שלא יביא עדים יורש ולוקח דלא ידעי במילי דאחריני טענינן להו הכי וכפי פי' זה אין מכאן ראיה על חזקה שמכח מחאה אלא שכל שאר המפרשים לא פי' כן ואף לפי' רבינו ישעיה לא יחלוק על דין זה ונמצא שמדברי הגמרא יש להוכיח ודאי דבדבר של רבים גם כן שייכא שפיר חזקה וכפשט דברי הרשב"א ז"ל ומן הצד הזה גם בדבר של הקדש שייכא חזקה שפיר אלא שדברי הרשב"א ברור מללו שאינם כוללים כל מיני ההקדשות וע"כ מטעם סברתו בענין המכירה לא מיירי אלא בהקדשות שיש להם בעלים ידועים שמוכרים ומחליפי' והוי דומיא דבני מבוי דר' אמי והיא שעמדה גם כן לעשות החזקה חזקה ואף הקדש ב"ה צריך לומר דחשיב ליה הרב יש לו בעלי' ידועים לענין שתועיל בו חזקת מחאה מדמדמי ליה לההיא דפרק חזקת דמאן מחל לך ולא בטל חזקתו אלא משום דלא שייך בו מחילה ומכירה כדפי'.
 
ומכל מקום הקדש עניים מדת /מדה/ אחרת יש לו דכיון שאין לו בעלים ידועים לא שייכא ביה חזקה ולא מחאה ואפי' יש לו גזברים וכן כתב הרשב"א ז"ל בתשובה הלא היא כתובה בתשובות הדפוסות סימן אלף קנ"ו ותרמ"ב בדין מי שהקדיש קודם ששלמו למחזיק שני חזקה וז"ל מסתברא דגבי הקדש אפילו הקדיש בעדים בלא שטר לא עלתה לו חזקה מפני שחזקה מכח מחאה קאתי וכל שאי איפ' לבעל הקרקע למחות לא עלתה לו חזקה ומן הטעם הזה הוא דקאמ' רב הונא דאין מחזיקין בנכסי קטן ואפי' הגדיל וכו' והכא נמי שהקדיש הא' קודם ששלמו שני חזקה כי שלמו לה בפני מי שאינו יכול למחות לא עלתה לו חזקה דמאן מחי אי עניים מאן מנייהו מחי דהא ליכא בעלים מיוחדים דנימא הוה ליה למחויי וכו' מאי אמרת למחי גזבר לא היא דאטו אי לא מחי גזבר מי מפסדי עניים והא לית ליה בהקדש כלום ואם כן שתיקתו מאי מפסדא והגע עצמך בקטנים דעלמא שיש להם אפוטרופוס אם החזיקו אחרים בנכסיהם בפני האפוטרופוס מי הויא חזקה והכא נמי לא שנא הנה הרב ז"ל כותב בפי' דהקדש עניים אין מחזיקין בו ומדמי ליה למחזיק בנכסי קטן שיש לו אפוטרופוס והיא סברא נכונה ואפי' מי שחולק במחזיק בנכסי קטן יודה בזה ומעתה נראה ודאי שדברי הרשב"א בתשובה האחרת מיירו דוקא בכגון הקדש חברים שיש לו בעלים מיוחדים כמו שכותב בפירוש והם בעצמם היו משתמשים בו הילכך שייכא ביה חזקה אבל דבר שאין לו בעלים מיוחדים והם עצמם לא היו משתמשים בו לא שייכא ביה חזקה ואף ע"ג שיש להם יד בו לצורכי העניים ובפרט היכא דלא קיץ להו מכל מקום לא חשיבי בעלים מיוחדים לענין מחאה:
 
ואיברא שיש לספק קצת אם סברת הטור מכוונים בדינים אלו עם דברי הרשב"א שהרשב"א ז"ל בדבריו לא הסתפק כלל ליחס מחאה לבני עולם אלא לגזבר או לעניים ודחה מחאתם משום דעניים הי מנייהו מחי ולא ידעי וכו' וגזבר אטו אי לא מחי גזבר וכו' והטור ייחס מחאה לבני עולם אלא שדוחה מחאתם משום דיאמרו שירד לקבץ פירות ומחאה דגזבר לא חש לה אע"ג דמן הסתם ודאי אי איפשר שלא היה אי זה גזבר להקדש ההוא ועם כל זה לא חש למחאתו דלא הוה שייך לדחותה במה שדחה מחאת בני עולם שיאמרו לקבץ הפירות לצורך העניים ירד דגזבר ודאי ידע אם הוא לצורך העניים אם לאו וכדי לכוין דבריהם איפשר לומר דהטור גם כן סבירא ליה כסברת הרשב"א במחאת עניים וגזבר ולא חש (להשכירו) [להזכירו] דפשיטא לי' וסמך על המבין אלא למחאת בני עולם נרא' (לי) [לו] שיש לחוש דכיון דעניים רמו עליהו הוה ליה כבעלים ובודאי לא היו שותקים להניח לאחר לאכול הפירות אלא מפני שחושבי' שירד לקבץ לצורך העניים והרשב"א ז"ל גם כן לא פליג דיש לחוש למחאת בני עולם בכל כיוצא בזה אבל ההקדש ההוא היה תוספת טובא לעניים לגמרי ובכה"ג סבירא ליה דבני עולם לא חששי ליה ואף על גב דאפי' כדקיץ להו חשיב להו בגמרא נוגעים משום הרווחא שיהא לעניים בריוח מכל מקום איפשר שההקדש ההוא היה לגמרי דבר שהצבור לא היו שייכים עליו להשלים חסרונו ומשום הכי לא ייחס מחאה לבני עולם ועוד דהקדש דכיוצא בו שלא היה ידוע מקודם שאז היה תחלת הקדשו לא ידעו בו עדיין בני /נשתרבבה כאן שורה מוטעית ועד תיבת של, אין לו כאן מובן/ עולם והם לא ידעי כלל אפי' אם היה של דנדון דידן נראה למי דומה ונדמהו ונראה לכאורה דבנדון זה נמי לא שייכא מחאת בני עולם והם לא ידעי כלל אפי' אם היה של ההקדש או של ת"ת או אם הפירות היו אוכלים אותם העניים או הת"ת ושתיקת גזברים לא הויא שתיקה לכולי עלמא כדכתי' גם ענין הקול שכתב הטור איפשר לומר אותו בנדון זה דאף על גב דיש לומר דטעמא דהאי קול משום יציאת קדש לחולין שהוא דבר של חדוש ודבר שזקוק לז' טובי העיר במעמד כדרך שמוכרין ההקדשות וכל כה"ג יש לו קול ולפי זה יוכל האומר לומר דהכא לא שייך ענין זה שלא היתה יציאה לחולין אלא אדרבה עלויא דקדש וכן נמי אפי' אמרנו דמכירת ז' טובי העיר בדמים בכלל יש לה קול מחילת רבים אין לה קול ושייך בהו טענת מחילה וכדמשמע מסוגיות הגמרא דלעיל איפשר לומר גם כן דטעמא דקול משום דהוי דבר של רבים שנקבצו באו ז' טובי העיר והסכימו ומכרו דודאי היה לדבר קול ואיפשר לפרש למחילה דעלמא ולפטור כל שהוא זקוק לז' טובי העיר יש לו קול והוא מפרש מ"ש בגמרא מאן מחל לך ומאן מחיל ומאן פייס כיון שאין אתנו יודע שמחלו לך ואם כן מי הוא זה ואי זה הוא שמחל לך או מי מכלנו פייסת וחזקה דזיזין אינה אלא משום דאמרי' כנס לתוך שלו וכדפי' לעיל דבחזקה זו לא שייך למימר הוה ליה קלא אף על גב דכבר כתבתי לעיל דהטור מפרש ההוא דזיזין כשטת הרשב"א זכרו לברכה דדבר של רבים לא שייך בו מכירה ומחילה אפי' מפורשים היינו דקאמר מאן מחל לך מכל מקום אם נפרש כפי' זה נמצאו דברי הטור לקוחים ונלמדים מהגמר' לא מסברת עצמו בלתי סמך בגמרא שיש לשאול מנין לו לטור זה ולפי סברא זו איפשר דאפילו במקום בשנוי קדש לקדש כיון דאפילו עלוי אין רגילות כלל להיות המלאכה נעשת מאליה בדבר של רבים אם לא בהסכמת הראשי' והמנהיגים כל כה"ג ודאי קלא אית ליה וצריך לברר.
 
עוד טעם אחר נמצא בספרים משם ספר אגודה שדקדק מההיא דבי ריש גלותא לא מחזיקי בהו שדבר שהוא של הקהל לא מחזקי בהו אלא שלא הזכירו למוסכם אלא בלשון יש רוצים לדקדק גם הרב בבית יוסף כתב עליו ולא נהירא ליה גם שעדיין יש לחלק בכהאי גונא דנדון זה שהמחזיקים גם כן רבים וחשיבו מוחזקים לא אלים כח הרבים לגביהו ומכל מקום מה שטענו בעד הקדש העניים שלא היו הם מתחלה צריכי' לבית ההוא שעניים היו מתי מעט והבית חרב מאין יושב ולא היו הם משכירי' בתים מעולם ליהנות בפירותיו נראה שהיא קצת טענה ולכאורה היה נראה להביא ראיה עליה מההיא שאמרו בגמרא דדבי ריש גלותא לא מחזקי בהו ופירש (רש"י) [ר"ש] דמתוך שיש להם בתים ושדות הרב' מניחין בני אדם לדור בבתיה' ושותקין ושמחים כדי להשביח קרקע שלהם וגם למחות אין חוששין שבזרוע יטלו שלהם כל זמן שירצו אלא שכפי הנראה לא אמר הר"ש טעם רבוי השדות והבתים להיותם בלתי צריכים להם אלא שלרבוים הם שמחים שימצאו אחרים משגיחים בהם ע"ד איזהו עשיר כל מי שיש לו ק' שדות וק' כרמים וק' עבדים עובדים בהם וגם שלא הונח לו לר"ש בטעם זה אלא בהצטרפות דגם למחות אין חוששין מכל מקום דבר ידוע בעצמו ואיני חושב שיספק בו אדם שמה שהושיבו מלמד להיות לומד בבית ההקדש בזמן שלא היו צריכים לו דלא חשיבא חזקה כלל דאין מקום למחות כלל כיון דהו' צורך מצוה והוא חצר דלא קימא לאגרא וזה נהנה וזה אינו חסר וכ"ת תינח בזמן שהחזקה היתה קביעות המלמד שם אבל בזמן שהיה הבית נשכר לאחרים והיו אוכלין הפירות חברת ת"ת היאך היו חברת ההקדש מניחין אותם לאכול הם הפירות וכל שכן בזמן שהם גם כן היו צריכים מעות לצורך הקדשם והיה להם כיס מיוחד ואף על פי שלעת כזאת היו אנשים המתנדבים בעם על העניים לתת להם את אכלם בעתו כל אח' בשבוע אח' עכ"ז עדין לא זזה ידם מלהמציא להם מעות והגבאין מחזרין תמיד לצורך ההקדש מפני שההוצאה מרובה וכל שכן שזה לא נעשה אלא מזמן קרוב אבל מקודם כל הספקות ההקדש היה נעשה מכיס ההקדש והיו צריכין ודאי לעשות ואם כן היאך היו מניחין מלהשתכר הם מפירות הבית לצורך ההקדש עם היות שעדין יש לדחות שכיון שהם לא התנהגו מעולם בדרך זה להיות להם מקומות מיוחדות להכנסת מעות כמו בחברת ת"ת שעשו תורתם קבע להיות להם מקום קובע להם שכר מן החצרות ומן הבתים המיוחדים לכך אלא כל ההוצאה יוצאה מכל העם מקצה מנדבת האנשים בעתו כפי צורך העניים שפעמים בא בארוכה פעמים בקצרה ולעולם הבית הזה לא הוה קאי לאגרא לדידהו ולא היה להם הבית אלא כדי להשכין בו עניים וקרוב לזמן הזה לא היה להם צורך להשכנת עניים כלל מפני זה לא חששו על אכילת פירותיו גם כן מכל מקום אין לנו צורך לטענה זו שכיון שיש לנו להורות שתחלת חזקה זו שהושיבו שם המלמד לא היתה חזקה אף חזקה הבאה לאחר מכאן לא חשיב חזקה כפי הכרעת האחרונים בדין זה ככל חזקה שירד בה מתחלה בשכירות או בשאלה ובקטן שהגדיל ובאכלה מקצת שנים בחיי הבעל ומקצתן לאחר מיתת הבעל דלא חשיב חזקה אלא החזקה שמתחלתה היתה חזקה אבל כל חזקה שמתחלתה לא היתה חזקה אפי' החזיק בה אחר כך בזמן שהיא לחזקה מ"מ אין לחלק בכך וכל שכן אם תחלת על גב שאין חזקת ישיבת המלמד שם וחזקת אכילת הפירות חזקה שוה אלא נתק מחזקה לחזקה מ"מ אין לחלק בכך וכל שכן אם תחלת אכילת הפירות לא היתה חשוב חזקה כדכת' הן כל אלה ראתה עין כל הישר הולך לשדות נרגא בחזקה זו אפי' אם היה המחזיק בהקדש זה איש דעלמא לצורך עצמו ואמנם נראה שאין אנו דנין על חזקת איש דעלמא שהחזיק בשל הקדש אלא על חזקת ת"ת של הקהלות שהחזיקו בו לצורך הקהלות יש עוד טענות להחליש כח חזקה זו דהא פשיטא שכל הקהלות הם משותפים בכל עניניהם והמחזיקים בעד חברת תלמוד תורה הם שותפים בבתי ההקדש ויש להם חלק בהם וכיון שהם שותפים אין להם חזקה זה על זה כמבואר בדין השותפין דעלמא ובחלוקי המפרשים וכמו שכתב הנמוקי בההיא מבו' כר' אמי ואף על גב דהוי שותף עמהם במבוי מכל מקום הוי דבר שאין היחיד יכול לעשותו וכו' דאי לאו טעמא דאין היחיד יכול לעשותו במבוי לא היתה לו חזקה כיון דהוי שותף והכא נמי דכותה ובפרט בתחלת חזקה זו בהעמדת המלמד שם דהו"ל כהעמדת תנור וכיוצא בו בחצר השותפין דלא קפדי אהדדי דלא חשיבא חזקה ועוד דלא שייכא חזקה אלא כשיד המחזיק מיוחדת בחזקה ההיא ויד המערער מסולקת ממנה בזמן חזקתו אבל כל שיד הבעלים והמערערים לא זזה מהחזקה ההיא ויד המחזיק בידו אינה חזקה וזה מבואר בדיני החזקות בגמרא ובדברי הפוסקים והכא בחזקת חבר' ת"ת אין יד חברת ההקדש מסולקת מהחזקה שחברת ת"ת גם כן של כל הקהלות היא ויש לחברת ההקדש חלק בה ואין כל הנאה של חברת ת"ת עד שתהא מוצאת מחזקת ההקדש ובחזקת ת"ת עדין כח ההקדש מעורב שם באופן דלא שייך כאן חלוקי דיני החזקות דעלמא ממש אלא מדה אחרת היתה לו לנדון זה אשר יש נפקותא בינה וסומכת אחזקות דעלמא והיא חזקת המצוות מזו לזו שנבא לדון עליהן מדין החזקות אם בית זה הוחזק למצות הקדש עניים או אם הוחזק למצות ת"ת וקרוב בעיני שלחזקות אלו אין צריך טענה שאין אנו באים לדון עליהם אלא אם הבית הזה הוקצה למצות ת"ת אם לאו וכל שהורגלו להאכיל פירותיו לת"ת אין לך חזקה גדול' מזו שיהיו זוכים בהם כמו מכרי כהונה ולויה ואפי' אם מתחלה הוחזקו ליהנות בו העניים כיון שאח"כ החזיקו בהם לת"ת ולא חיישינן. מעפר דל:
 
אליהו ן' חיים:
שו"ת ראנ"ח סימן פה
 
שאלה אי בעי' בקדושין שיתנם הבעל לידה ולא שתטול הי' מעצמה כמו גבי גט דטלי גיטך מעל גבי קרקע לא אמר /כנראה שחסרה שורה וצ"ל כלום./
 
תשובה לכאורה נראה דהוו קדושין גמורין אף כשתטול היא מעצמה דהא מקדש בפקדון שביד האשה קדושיה קדושין אף על גב דבשעת הקדושין אינו נותן דבר ביד האשה כדתניא בפרק האיש מקדש האומר לאשה התקדשי לי בפקדון שיש לי בידך והלכה ומצאתו שנגנב או שנאבד אם נשתייר ממנו שוה פרוטה מקודשת ואם לאו אינה מקודשת אלא שיש לחלק דהך נתינה מעליא חשיבא כיון דבא מעקרא מידו של בעל ליד האשה אף על גב דלא בא לשם קדושין והשתא דמקדש לה לא יהיב לה מידי דהא בגט דטלי גיטך מעל גבי קרקע לא מהני בכי האי גוונא מהני כדתנן פ' הזורק כינסי שטר חוב זה או שמצאתו מאחוריו קוראה והרי הוא גיטא אינו גט עד שיאמר לה הי גיטך הא קמן דאף על גב דמעיקרא לאו בתורת גט יהביה ובטולי בטליה כיון דלא אמר מעקרא לעדים ראו גט שאני נותן לאשתי כדאמרינן פרק הנזיקין אף על פי כן כי אמר לבסוף אחר שהי' בידה כבר הא גיטך מהני ולא הוי טלי גיטך מעל גבי קרקע וכן כתב הר"ן ז"ל בפירוש ההלכות עלה דכינסי שטר חוב זה דכי יהביה ניהלה בתורת פקדון ואחר כך א"ל הא גיטך מגורשת ומהא דתניא בפרקא קמא דקדושין התקדשי לי במנה תנם על גבי הסלע אינה מקודשת ואם היה סלע שלה הרי זו מקודשת ופירשו בתוספו' דבסלע שלה דהויא מקודשת לאו משום דזכתה בו מדין חצרה אלא משום דסמכה דעתה אין להביא ראיה ולומר דגבי סלע מקודשת משום דחוזרת ונוטלת אותם מעל גבי הסלע ושמע מינה דנטילת קדושין מעל גבי קרקע מהני דהא פשיטא דטעמא לאו משום דנוטלת אותם משם דאפילו לא תטלם משם מקודשת כיון דעל פיה הניחם המקדש שם אלא דהיכא דלא סמכה דעתה אינה מקודשת דלא גמרה ומקניא נפשה כיון דלא סמכה דעתה וכל שכן לדברי הרא"ש שכתב דהא בריתא מיירי בזרק לה לתוך חיקה אחר כך ובסלע שאינ' שלה אינה מקודשת משום דכיון דאמרה לו הניחם על גבי הסלע גלתה בדעתה שאינה חפצה בהם כדכת' בפסקיו וקצת משמע מדבריו דנטילת קדושין מעל גבי קרקע לא מהני מדהוצרך לפרש דאחר כך זרקם לה לתוך חיקה ולא קאמ' דאחר כך נטלתם מעל גבי קרקע והוה אתי שפיר כלה סוגיא דבסלע של אחרים אינה מקודשת דגלתה בדעתה שאינה חפצה בהם לשם קדושין ומכל מקום נראה סברא גדולה דמקודשת כיון דקדושי אשה לאו בנתינה תלו אלא בהנאה כדאשכחן בהא לך מנה ואקדש אני לך דמקודשת באדם חשוב וכן בעל מנת שאדבר עליך לשלטון למ"ד אינ' לשכירות אלא לבסוף וכיוצא בהם בתלמוד הרבה דאין קדושי האשה תלויים אלא בהנאת האשה אף על גב דלא קבלה מידי וכיון שכן לא גרע הך הנאה דמתהניא ע"י נטילת ממון שלו מעל גבי קרקע מהנאת קבלת מתנה ממנה וכיוצא בזה דמקודשת. ובתשובת הר"ם מפדואה סימן כ"ד נראה מחשיב קדושין רחל שחטפה מעות מיד ראובן ואחר כך א"ל ראובן הרי אני מקדש אותה בהם לולי הטעמי' שהיו שם להקל ואף על גב דבכי האי גוונא בגט הוי טלי גיטך וכו':
שו"ת ראנ"ח סימן פו
 
שאלה לאה אלמנה היה לה בן ונשאת ליעקב והכניסה לו מעות בעין ונכסים כמנהג וילדה ממנו בן א' ואותו הבן שילדה מיעקב המיר ויעקב הלך למדינת הים ונשארה לאה בבית בנה הראשון עם נכסי נדונייתה שהיו לה ומתה לאה ואחר כך בא בעלה יעקב ותובע את בנה שיתן לו נכסי אמו אשר נשארו בידו כי הבעל יורש את אשתו והבן טוען שהוא יורש אותה מדין תקנת טוליטולא הנוהגת בקושטאנטינה:
 
תשובה תחל' יש לחקור אם יש דין השבון בנדוניא זו כיון שאי' נדוניא זו נתונה מהאב שכבר היתה נשואה לאיש אחר מקודם ויצאת מרשות האב היא וכל אשר אתה בבית וכשנשאת ליעקב הנדוניא היא הכניסתו לו ואיברא מהר"י וייל כתב תשובה שלא נתקנה התקנה אלא בנדוניא הנתונה מהאב ולא בנדוניא שהאלמנה מכנסת מעצמה מיהו מדברי הרא"ש ז"ל בתשובה נראה בהדיא שהתקנה אף היא בב' ואיך שיהיה דבר פשוט הוא ומנהג קושטאנטינה לדון דין השבון בכל הנשים ושלא לחלק בין אלמנות לנשואות ומעתה צריך לחקור מי זוכה בחצי הנדוניא מהאשה הזאת והנה אם הבן שילדה מיעקב לא היה מומר היה זוכה הוא בחצי הנדוניא מדין התקנה והבן הב' אשר היה לה לא היה נוטל כלום ואף על פי שהוא זוכה בירושת אמו אם לא היה לה בעל מ"מ מדין תקנת ההשבון לא זכי אותו כלל במקום שיש לה בן אחר מיעקב שכן כתוב בלשון התקנה והניח ממנו זרע של קיימא יחלוק הבעל עם הזרע שהוא ממנו נראה שדוקא הזרע שהוא ממנו הוא הזוכה בדין ההשבון אבל זרע שאינו ממנו לא. מיהו כל זה ודאי אינו אלא כשיש לה זרע ממנו הוא קודם לזרע שאינו ממנו אבל כשאין לה זרע ממנו ויש לה זרע שאינה ממנו ודאי שאותו הזרע זוכה בהשבון דלא גרע משאר קרובים הזוכים בירושתה שהם זוכים בהשבון כשאין לה זרע כלל כמו שכתו' בתקנה ואם לא הניח זרע של קימא יתחלק הנדוניא בין הבעל ובין הזוכים בירושתה. ומעתה צריך לחקור אם הבן המומר אשר יש לה מיעקב חשוב זרע לזכות בהשבון או אם בנה הראשון זוכה בה: ונפקא מינה נמי למנהג הספרדים דכשהאשה מנחת זרע ממנו הבעל יורש הכל וכשאין לה זרע חולקין הבעל ושאר היורשים ואם כן צריך לחקור בנדון זה אם המומר חשוב זרעו והוא יורש את הכל או אם חשוב כאלו אינו וזוכים גם היורשים והנה רוב הפוסקים זכרם לברכה הסכימו שהמומר אין יורש את מורישו אפילו בירושה דאוריתא כל שכן בדבר שאינו ירושה אלא מדין תקנה בעלמא ואף על פי שלדברי מי שסובר שהמומ' יורש את מורישו מדין תורה אלא מקנס חכמים הוא שאמרו לא יירש והרא"ש כתב שמניחים הירושה בידי ב"ד שמא יחזיר בתשובה מכל מקום כבר כתב הרא"ש בתשובה והרב בעל תרומת הדשן האריך בענין והעלה דמומר כמאן דליתיה דמי ומשעת שמת המוריש פקעה ירושתו וזוכי' היורשים אחרים וכ"ת (מיהו) [נהי] דמומר לאו בר ירושה הוא מכל מקום הרי כותבים הפוסקים שאם יש בנים למומר נותנים הירושה של אביו לבניו ולא עוד אלא דלענין זה עדיף לן סברת הסוברים דמומר אינו יורש את אביו דלסברת מאי דקאמר תלמוד' אההיא דירושה לעשו נתתי את הר שעיר דלמא מומר שאני היינו לומר מומר שאני ומוריש את בניו וכיון דלסברתם מירושה לעשו שמעינן דמשומד מוריש לבניו יש לנו לומר מת אביו בחייו ירושת המת נותנין לבניו שאבי המומר שהוא יורשו יקח הירושה הנוגעת לו למומר שמומר שמת אביו יורשו כמו שכתבו הפוסקים זו אינה תורה שאם יאמרו שנותנים הירושה לבניו משום דהירושה שהיתה שייכא לו שייכא נמי לבניו מכח המת וכשמת מוריש המומר בניו נמי מכחו קאתי ויורשי' של המת הם אבל בירושה דלא שייך קרוב המומר למת אינו נכנס תחת המומר לירש והרי זה כענין ששנינו שאין הבן יורש את אמו בקבר להנחיל לאחים מן האב והוא הדין להנחיל לאביו היכא שאין האב יורש כגון שנתגרשה או כגון במקום תקנה שאין הבעל יורש בנדון שלנו וכן כתב הרב המגיד דלאו דוקא לאחין מן אב אלא ג"כ לאביו אלא שדבריו כהווין וה"ה לענין מומר כיון דחשבינן לי' כמאן דליתיה וכאשר מת אינו מנחיל את קרוביו וכן יש לדקדק מתוך תשוב' ת"ה בדין הילדים שנטמעו בין הגוים ומת אבי אמם והיה בא אחי אביהם לזכות בנחלה ולא זכה אותו הרב אלא להיות אפטרופוס מספ' שאם יזכו הילדי' כשימותו יירש הוא אבל אם תמצי לומר שהם בחזקת מומרים לא זכה את אחי אביהם להכנס תחת הילדים ואף על גב דראבי"ה כתב שהבעל יורש את אשתו המשומדת אפילו מת מורישה אחר שנשתמדה זכה בירושתה כבר חלק הרב ז"ל דשאני ירושת הבעל דידו כידה וכאלו זכה הוא עצמו בירושת מורישה מכח עצמו הלכך נראה שיורשי האשה זוכים בהשבון: עוד מטעם אחר היה נראה לזכות לבן האשה במה שנמצאה בידו מכח תשובת רש"י שכתב שממון המומר הוא מופקר לכל הזוכה וכיון שהממון הוא נמצא ביד הבן הרי הוא זוכה בו מדין הפקר אף אם תמצי לומר דלא זכה בו מדין ירושת התקנה אבל לאו מלתא היא דלא אמר רש"י כן אלא בממון עצמו של המומר שהיה כבר שלו אבל ממון אחרי' שעדין לא זכה בו המומר לא מקרי ממונו לדון בו דין הפקר אלא ממון המוריש הוא או ממון מי שזוכה בו מכח המומר ולא הפקירו ממון דכי האי גוונא וכן מחלק בת"ה ואף על פי שבתחלת הדברים שם חשיב ליה כ"ש שכת' אההיא דתשוב' רש"י שכתב שכל הקודם זכה כ"ש ירושה דאכתי לא אתא לידיה (ולא) [לא] חשיב ליה כל שכן אלא לגבי הפקעת כח המומר שלא יזכה בירושה דאכתי לא אתי לידיה מכ"ש מממונו דאתא לידיה אבל לענין לזכות בו מי שבידו לא חשבינן ליה כ"ש אלא אמרינן שהוא ממון המוריש או ממון מי שהוא נוגע הירושה וק"ל איך שהיה בדברי הרב האחרונים החלוק מבורר ותפוש לשון אחרון. איברא שבמקום זה שלא היה מקום לירושת בנה אלא מכח התקנה יש לספק מצד אחר אם התקנה נהוג בכה"ג דהוי מלתא דלא שכיחא דלמא במלתא דלא שכיחא כה"ג לא תקון וכדאמ' בעלמא מלת' דלא שכיח לא עבוד תקנת' ובכי האי גוונא חלק הרא"ש בענין א' מיהו אדרבה בענין תקנת החזרת הנדוניא נראה מדבריו דלא מחלקינן בכך וכ"כ מהרר"י בפסקים סימן רס"ז ומכל מקום כל מה שכתבנו אינו אלא במומר שיצא מן הכלל ואין רואין בו סימני תשוב' אבל אם רואים בו סימני תשובה אין מפקיעין ירושתו ואין כל הדרכים האלה שכתבנו בו אבל דרך אחרת שכ' הרא"ש שמפקידין ירושתו ביד בית דין וכמו שבארו האחרונים על דברי הרמב"ם והרא"ש ז"ל יעויין שם הכלל העולה לענין מעשה זה נלע"ד שלא להוציא מיד בנה מה שהוא תפוס בו כל שאין בו יותר מהמדודים שביד הבעל וגם אם המדודים יותר ממה שיש ביד הבן אין נ"ל להוציא מיד הבעל חלק לבן אף על פי שהמדודים דיינינן בהם דין מצוי כמו שנהגנו בכמה מעשים וכמו שנראה מדברי מהרי"ל ז"ל ואלו לא היו הספקות דלעיל היינו מוציאים חצים מיד הבעל אך מחמת מה שכתבתי אני אומר שכל אחד יזכה בשלו אם אין הנכסים יותר וזה אמת ומשפט שלום מעפר דל:
 
אליהו ן' חיים:
שו"ת ראנ"ח סימן פז
 
שאלה נשאלתי על שמות הנשים שאין כיוצא בהם בכתו' כגון גמי"לא או קי"רצה היאך כותבין בגט:
 
תשובה שם גמי"לה רגילות לכותבו בגימל יש כותבין על הגימל רפה ויש בלתי רפה ואין בזה שנוי בין אנשי רומניא ובין אנשי ספרד שכולם כותבין כן ואיפשר מפני ששם זה אינו נמצא כ"כ אצל בני רומניא והוא מושאל להם מבני ספרד ובני ספרד גאמילה כות' אותו בג' לכך כל הכות' כותבין אותו כן בג' גם כי למבטא גאמילה יותר קרוב אליו הוא גימל ודאי ואין בזה ספק אבל בשם קיירצה יש שנוי בכותבין שבני ספרד בכל כתביהם הם כותבים גימל ברפה ובני רומניא כותבין קוף ואף על פי ששם זה גם כן עקרו מלשון רומניא ומהם לקוח אצל הספרדים מכל מקום אינם כותבים על פי מדות עקר השם אלא על פי מדות עצמם ואמנם לידע ולהודיע כדת מה לעשות בכל כיוצא בזה אבאר תחלה לשון המרדכי שכתב ועל מה שכתבו על נהר קינא ואנו מנהגנו לכתוב על נהר ינא כיון שאין שום אות במקום הלעז כך לי זה כמו זה והבנת לשון זה סוגרת ומסוגרת עד שהר"י ז"ל הוזקק בבאור לשון זה ופירש שמפני שהלועזים יש להם אותיות המורות על אופן הקריאה כמו הנקוד' בלשון הקדש ובמקו' הנקודה רגילין הם לשים אות אחר ובא האות להורות על נקודתו ואופן קריאתו ועל זה אמר כיון שאין שום אות במקום הלעז שאין שם אות יורה שקריאתו בקמץ או בחולם כך לי זה כמו זה ועדין צריכין אנו למודעי פירוש לפירושו של הרב ז"ל והבנת דבריו כי מאן דכר שמיה על אופן הקריאה כאן שכפי הנראה הוא ז"ל לא היה מסתפק אלא מפני שנוי מבטא הקוף שנרא' שאין ענין זה לזה ומאי נפקא מינה אם היה אות מורה על הנקודה אם לאו וצ"ל שהכותבים (קירצה) [קינא] בק' היו חוטפים את מבטא הק' אצל מבטה הי' באופן שעקר הרגש המבטא היה היוד והסתפק השואל שאף על פי שסוף סוף הכל הולך אחר זאת והרגש היוד והקורא בחטיפת הקוף תהיה קריאתו לקריאת יוד בלא קוף מכל מקום אפשר שהקורא יקרא הקוף בלא חטיפה ותהיה קריאתו בלתי מתיחס' לקריאת יוד ועל זה השיב המשיב כיון שאין שום אות במקו' הלעז שיורה על אופן קריאתו כך לי זה כמו זה ומקום הלעז קאמר בכונה במקום שאין שם אות מורה על הקריאה הנק' הנהר בשם הלעז וכאלו אמר כיון שאין שם אות מוכר מורה על הלעיזה כיצד הוא ועדין אין הלשון מיושב כל צרכו וגם יקש' מ"ש כיון שאין שם שום אות במקו' הלעז שאם הכונה לומר שאין בכתיבה זו שכתב הכותב הזה בשם הנהר הזה שום אות מורה על הלעז אינו מיושב בו נראה דאלו יש במציאות אות המורה על הלעז אלא שאינו כתוב כאן וזה אינו שאין לנו כיוצא בזה כלל ולא היל"ל אלא כיון שאין שום נקודה וכו' ואם הכונה לומר כיון שאין שום אות במקום הלעז אינו נוח ג"כ שאין לנו עסק במה שיש במציאות אלא במה שכתב הכותב ולעולם לא היל"ל אלא כיון שאין נקודה א' כיון שאין הוראה ללעז וכו' ואני בעניי רוח אחרת אתי בהבנת הלשון הזה והוא כי הנה עם היות שכל המבטאות שהפה יכול לדבר יש לנו אותיות מורות עליהם מכל מקום יש קצת מבטאות ומוצאות בלשונות הלעז שאין לנו באותיות אות מורה עליהם כשאנו באין לכותבם מניחים במקו' המבטא ההיא אות אחרת שהמבטא שלה קרוב אל המבטא המבוקש כגון שם ג'אמילה שאין באותיות אות כמו מבטא קריאתה שהגימל בין רפויה בין דגושה מבטאה ברפיון ומבטא ג'אמילה מרגישין הגימל יותר והוא מבטא אחר דומה קצת למבטא זין וכן בענין השוכב יאמרו המבטא בלעז לשון איג'אר מבטאו קרוב לגימל ולא לגמרי אלא מבטא א' קרוב לצדי וכן יאמרו המושלים גמורדונדו גם בלשון רומניא מבטאות שאין דוגמתן במבטא האותיות כגון כיאו שהמבטא שלו אינו באותיות כלל אבל היא מבטא אחר ממוצע בין מבטא כף רפויה ובין מבטא יוד בו מבטא שין כפי מה שכותבין קצת שיאו בשין: ועוד בלשון יוני מלות ושמות על המבטא הזה הקרוב אל מבטא הכף הרפויה וכשנכתבין באותיות שלנו כותבין במקומו כף כמו הספינה שיכתבו כימי ואין המבטא כמו כף ממש וכן שם כימולא הרגיל אצל בני רומניא ובכלל הן רבים עתה כיוצא בהם ימצא המדקדק בלשונות הלעוזות כשיזכיר כל הפרטים על ענין שכלם בשם יקרא ורוב אלה המבטאות כות' אותם הספרדים בגימל עליהם להורות שאין הקריאה על מבטא כימי ממש והרומניטוש כות' אותו בקוף כמו כל מבטא או החבור או מבטא השינה ושם קירצה שמבט' כלם בלעז היוני קרוב וממוצע בין הצדי והגימל והקוף כל אלה בני רומניא כותבים בקוף וקצתם כותבין בצדי ובני ספרד כותבין זה בגימל מעפר דל:
 
אליהו ן' חיים:
שו"ת ראנ"ח סימן פח
 
שאלה ראובן ושמעון היו דרים בחצר אחד זה בצד זה ולראובן היו לו בתים והחצר הכל שלו אבל שמעון היה לו בית אחד תחתית פתוחה לחצר ולרשות הרבים אבל לא היה לו לשמעון שום זכות להשתמש בחצר כלל ולא לצאת ולבא דרך החצר רק לצאת ולבא בפתח אשר לו פתוחה לרשות הרבים ויהי היום ועשה ראובן חסד עם שמעון ונתן לו רשות שיסתום הפתח הפתוחה לו לרשות הרבים ושישתמש דרך החצר בכל הדברים הצריכים לו וכתב לו שטר על זה ז"ל בפנינו עדים חתומי' מטה הודה ראובן ואמר לנו הוו עלינו עדים וקנו ממני וכתבו בכל לשון של זכות ויפוי כח ותנו ביד שמעון להיות בידו לראיה וזכות איך נתתי לו רשות לסתום ולבנות הפתח אשר בביתו הפתוחה לרשות הרבים ושיהיה הפתח הפתוחה לחצרו פתוחה כמו שיהיה עד עתה ונתתי לו רשות להשתמש ולצאת ולבא דרך הפתח הפתוחה לחצרו ולהשתמש בחצר לכל הצריך לו בשטח ואויר החצר לשטוח ולנגב בגדיו וכליו ולשאוב מים מן הבור שבחצר ולהשתמש מבית הכסא שבחצר כל זמן שהוא עצמו ישכון ויהי' בבית הנ"ל אמנ' בכל עת שימכור חזקת הבית או שישכירנה לאחרים מעתה ומעכשו התחייב שמעון שקודם שיצא הוא מהבית הזה ויבא בתוכה הקונה אותה או השוכר שישכירנה לו שיסתור ויפתח הפתח שהיה לו פתוחה לרשות הרבים ויסתום ויבנה הפתוחה לו לחצר ויאמר לקונה הבית או לשוכר שאין לו רשות לפתוח הפתח הפתוחה לחצר בשום זמן ואין להם רשות להשתמש בחצר בשום דבר מכל הנ"ל ולא רשות להיות הפתח הנ"ל פתוחה לחצר שלו לבדו לעצמו נתן לו ראובן רשות להשתמש בחצר ולהיות הפתח פתוחה לחצר אמנם אם ימכרנה או ישכירנה לאחר אין לשוכר ולא לקונה שום רשות להשתמש בחצר הנ"ל בקנין: עתה נפטר שמעון לבית עולמו וחיי לרבנן ובא בנו להשתמש בחצר ולצאת ולבא בו דרך הפתח כמו שהיה משתמש אביו בחייו וראובן מוחה בידו וטוען שלו לבדו לעצמו לשמעון נתן רשות וזכות להשתמש בחצר אבל לא לבנו כמו שכתוב בשט' לו לבדו לעצמו ובנו של שמעון טוען שהשטר אינו שולל אלא אם ימכור הבית או ישכירנה לאחר אבל הוא יורש זכות אביו שמעון:
 
תשובה החכם המורה לצדקה ידיו רב לו ודבריו אינם צריכין חזוק אך להפצר השואל אני אומר שכשבאנו לדון על זכות התשמיש אשר נתן ראובן לשמעו' מצד עצמו מבלי דקדוק הלשונו' שבשט' הממעטים כח הזכות שהוא לו לבד נראה שאין ליורש כח באותו זכות ולו ולא ליורשיו ואף על גב דלא שייכא כאן פלוגתא דלי ולא ליורשי מצד חלקים מתחלפים שיש לחלק בדבר וק"ל ועוד כי לעניו' דעתי מקום ספק בסוגיא ההיא מתוך דקדוקי הסוגיא שיש לדקדק שם דפריך לרב יהודה דלית ליה בע"מ שתתני לי ד' זוז דתנאה הוי מפלוגתא דרבנן ורשב"ג דתניא הרי זה גיטך על מנת שתתני לי ר' זוז ומת אינה מגורשת רשב"ג אומ' נותנו היא לאביו או לאחיו או לא' מן הקרובי' ע"כ לא פליגי אלא דמר סבר לי ולא ליורשי ומר סבר לי ואפי' ליורשי אבל דכולי עלמא תנאה הוי וקשה דהא מנא לן דלמא טעמא דתנא קמא משום דלכשתתן משמע הילכך אף על גב דלי ואפי' ליורשי מכל מקום גיטא לא חייל עד שתתן וכבר מת עוד יש לדקדק במלתיה דרשב"ג דקאמר נותנת היא לאביו או לא' מן הקרובים אמאי איצטרי' למנקט הכי עוד דאמאי לא קאמר נמי נותנת היא לבנו או לאביו וכו' דא"ת דאם יש לו בן לא נ"מ מידי דמכל מקום מותרת היא לינשא מחמת מיתה אלא כשאין לו בן איכא נפקותא בגט שלא תזקק ליבום הא ע"כ נותנת לא' מן הקרובים דקאמר לא הוי דנפקותא ליבום דבמקום אח אין אחד מהקרובים יורש וע"כ אפי' כשאין שם אח וליכא יבום איצטריך לאשמועי' אי הוי גט אי לאו ואף על גב דמכל מקום מותרת היא לינשא דמכל מקום איכא נפקותא לכמה דברים אם היא אלמנה או גרושה ומתוך כך נראה דע"כ לא פליגי תנא קמא ורשב"ג אלא בשאר יורשין אבל בן כרעא דאבוה הוא ולכולי עלמא לי ואפי' ליורשי אבל בשאר יורשין הוא דפליגי אי לי ואפי' ליורשי או לי ולא ליורשי ומ"ה נקטי בברייתא קמייתא נתנה אינה זקוקה ליבם לא נתנה זקוקה ליבם למימרא דבליכא בן מיירי דהוי נפקותא אי זקוקה ליבם או אינה זקוקה ליבם ובבריתא דרשב"ג נמי קאמ' ת"ק דאם לא נתנה אינה מגורשת כיון דאין לו בן הא אילו הוה בן היתה נותנת (לאן) [לבן] אבל כיון דליכא בן אינה מגורשת דלי ולא ליורשי ורשב"ג אמר דאף על גב דליכא בן נותנת היא לאביו או לאחיו או לאח' מן הקרובים והשתא דייק תלמודא שפיר דע"כ לא פליגי אלא דמ"ס לי ולא ליורשי ומר סבר לי ואפי' ליורשי דהא ליכא למימר משום דלא הוי תנאה דהא אם נתנה לבן מגורשת וע"כ לא פליגי אלא דמר סבר לי ולא ליורשי ומר סבר לי ואפי' ליורשי אבל לכולי עלמא תנאה הוי דהא נותנת לבן ומתוך זה נמצינו למדין דלגבי בן לכולי עלמ' לי ואפי' לבני קאמ' אלא שהרשב"א ז"ל בחדושיו הקשה קושיא דלעיל בסוגיא דמאי פריך לרב יהודה דדלמא טעמא דתנא קמא משום דרב יהודה ותרץ עלה נראה שלא רצה לפ' שיטת הסוגיא כדפי' וכן התוספות בקדושין מקשים בכה"ג ואנו אין לנו אלא לשית לב לדעת הראשונים מכל מקום מברייתא דפר' המוכר דבן לוי שמכר שדה על מנת שהמעשר שלו יש להביא ראיה לנדון זה שזכות האב של כיוצא בזה אין הבן יורש אותה וכדברי הריב"ש ז"ל אשר כתב משם הרמב"ן ז"ל דבדבר שאינו מסוים אין הבן זוכה אחריו והתשמיש הוי דבר שאינו מסוים וכדמוכח מדבריו ודברי הריב"ש אעיקרא דדינא ברורים בעצמם שאין הבן יורש זכות האב. אלא שבנדון שלפנינו שכתוב בשטר לשונות מיותרים אם באנו לדון מכח הלשונות ההם מדאיצטריך למעט המכירה לאחר שמע מינה שהירושה של היורש בכלל הזכות ועל דרך שדן החכם המורה אם כן מתוך דברי הריב"ש ז"ל אדרבה יש לנו לדון בנדון שלפנינו שהבן זוכה בזכות אביו מדאיצטריך למעט מכירה דאין לומר מכירה איצטריכא ליה דעדיפא טפי מירושה שהקונה בא מכח המוכר והוי כשלוחו שהרי הריב"ש ז"ל כשבא לדון על המוכר דן קל וחומר מהיורש ולמד מדין בן לוי שמכר את השדה שאין היורש קם תחתיו לקונה שאין הקונה תחת המוכר מקל וחומר משמע דיורש עדיפא ואם כן אם באנו לדקדק בלשון השטר על דרך דקדוק דלעיל דדוקא מוכר מעט אבל לא יורש זכה בן שמעון לדינו אלא דאעיקרא דדינא אין נראה לי לסמוך על דקדוק זה כל כך כיון שמן הדין אין היורש זוכה להמציא לו זכות ולומר שראובן זכה גם את בן שמעון אף על פי שאינו בכלל זכות אביו מדהוצרך להתנות עמו על המכר ודי לנו שלא נוכיח מתוך הלשון שכתב שלו לבדו וכו' שהוא שולל את הכל בפי' אלא שבא למעט הקונה אבל שנוכיח גם כן מדמעט את הקונה ולא את היורש שגם את היורש זכה זו מנין לנו ואפשר שחשש שמא ימצא מי שירצה לומר דקונה שאני והוצרך למעטו ועוד שהוצרך להזכיר המכר מפני הדברים שהתחייב בהם לסתום הפתח קודם המכירה ולהודיע לקונה ולשוכר וכו' כדי שלא יהיה לו דין ודברים עם הקונה או השוכר לומר דעל דעת אותו תשמיש גם כן קנו ובלאו הכי לא היו נותנים מעות כל כך ויתעצמו בדינא ודיינא מה שאין כן לגבי יורש שלא חייב עצמו לסתום לפני מותו ואגב שהוצרך לפרש תנאי המכר שלו לבדו מכר כתב גם כן שלו לבדו נתן אבל אם ימכור או ישכיר וכל שכן שלשון הכתוב בשטר איפשר דלאו אעיקרא דמילתא קאי ולאו דברי השטר נינהו אלא נמשך הוא אחר מה שאמר ויאמר לקונה וכו' שיאמר כל זה לקונה שלו לבדו נתן הזכות וכו' ולא לקונה כדי שלא ירצה להתעצם לפתוח לו הפתח ומכל מקום כל זה על פי דברי הריב"ש ז"ל אמנם יש מי שחלוק בזה מהרר"י ווייל ז"ל בתשובה סימן י' כתב על מי שמכר שהמוכר בית לחבירו ושייר הלוך לבית הכסא וישיבת סוכה שהמשייר יכול למכור ולהשכיר אותו זכות שלא כדברי הריב"ש ז"ל ואף על גב שנראה קצת מתוך הדברים שם שאותו שטר היה יותר מפורש על שיור מקום הליכה לב"ה ומקום ישיבת סוכה מכל מקום אין בענין כדי לחלק בדין אלא נראה דפליגי אעיקרא דדינא וההיא דבן לוי שמכר יפרש לו הרב ז"ל בענין אחר אלא שאף שהגדולים שהם חלוקים בעקר דין זה אם המשייר יכול למכור אם לאו בנדון שלפנינו שלענין המכירה לא נפקא לן מידי שכבר התפרש בשטר שאינו יכול למכור ולא באנו לדון אלא על הירושה איפשר שהרב הזה יודה בירושה שלדידיה מכר עדיף מירושה שלא כסברת הריב"ש ז"ל ובזה לא יקשה לו מההיא דבן לוי וכן נראה מתוך דבריו שכתב שמה שפירש באותו שטר שיהיה לקונה ולבני ביתו רשות להלוך הוא ליפות כחו של הקונה שיהיה אותו זכות לו וליורשיו משמע שאף על פי שלענין מכירה לא הוצרך לפרש שמן הדין אפילו בלתי תנאי יכול למכור לענין ירושה הוצרך לפרש משום דמכירה עדיפה מירושה ואם כן בנדון שלפנינו ששלל המכירה הירושה ממועטת נמי מכל שכן אלא שאין זה מוכרח כל כך מדברי הרב ז"ל שכפי הנראה שמה שכותב הרב ז"ל ליפות כחו נתכוון אין הכוונה שאלו לא כתב לא היה היורש זוכה אלא שלשופרא דשטרא וליפוי כח יותר כתב כן אף על פי שלא היה צריך כדרך שהסופרים רגילים לכתוב כמה דברים בלתי צריכים ומכל מקום עדיין נשאר לחלק קצת בין נדון שלנו שהספק הוא אם זכה לזוכה וליורשיו אם לאו ובין המשייר לעצמו דכל לגבי נפשי' בעין יפה הוא משייר. והאמת שהדבר הזה היה צריך לי תלמוד יותר אלא שטרדות הצבור לא יתנונו השב רוחנו והשואל דברו נחוץ ובכלל הדברים נ"ל שכל שיש בדבר ספק יד ראובן על העליונה שהחצר היה בחזקתו ויורש שמעון בא לזכות ועליו הראיה ולא דמי כלל למה שכתב הרשב"א ז"ל בתשובה דמוכר קרקע ושנים אומרים שהיה שם תנאי שהלוקח יסתלק וב' אומרים שלא היה שם תנאי ודן הרב שאין אומרים בזה קרקע בחזקת בעלים משום דהתם אף כשתמצי לומר דעל ידי התנאי ההוא המכר בטל מעיקרו מכל מקום כבר היה שם מכר ועל ידי התנאי בא להבטל אבל בנדון זה שאין שמעון בא לזכות אלא מטעם הזכות שזכהו וראובן אומר שלא זכה רק לשמעון כפי טענת ראובן שטוען לא ירד בה באותה זכות בנו של שמעון ולא היה הזכות רק כל זמן חיי שמעון והוי כמשכיר בית לחברו ונתעברה השנה שאם בא בתחלת החדש כלו למשכיר אף על פי שכבר השוכר כבר ירד בה מדעת המשכיר ולא מבעיא אם נאמר כי כפי הדין בלתי לשון תנאי השטר לא היה יורש שמעון זוכה אבל הזכות באה לו מכח לשון השטר שהוציא את המכירה ולא הוציא את הירושה שמפני זה אנו אומרים שיזכה בירושה אלא אפילו אם כשנבא לזכותו הזכות הוא מן הדין שיורש שמעון זוכה בזכות אביו ר"ל שהדבר בספק אם הוא יורש אם לאו יד היורש על התחתונה ולא דמי לההיא דהרשב"א ז"ל כך נלע"ד מעפר דל:
 
אליהו ן' חיים:
שו"ת ראנ"ח סימן פט
 
שאלה שליח הולכה שהביא גט ואינו מכיר את האשה ויש עד אחד שמכירה אם יכול השליח לסמוך עליו לתת לה את הגט או לאו:
 
תשובה כבר כתבו כל הפוסקים שאף על פי שאין השליח עצמו מכיר האשה יכול ליתנו לה עפ"י אחרים המכירים אותה ולא דמי לסומא דס"ל לרב ששת דפסול להביא את הגט מפני שאינו יודע ממי נוטלו ולמי נותנו דסומא שאני שיכולין להטעותו אבל פקח יכול לסמוך על אחרים ליתנו לה ודקדקו כן מההיא דסוף פרק כל הגט דההוא דשדר גיטא לדביתהו ואמר לא ידענא לה וסוף מסקינן שם בגמרא דהוי שליח שנתן לגירושין ואי בעי יהיב לה איהו ואף על גב דלא ידע לה ונראה לכאורה דהכרה זו בעד אחד סגיא דכל כה"ג אינו אלא גלוי מלתא בעלמא וכדאשכחן לענין חליצה ואשתמודענא דאחוה דמיתנא הוא שאמר בגמרא דבעד אחד סגי ואפי' קרוב ואפי' אשה משום דגלוי מלתא בעלמא הוא ואף על גב דיש מי שסובר דההיא דוקא כשנכר קודם מעשה ע"י עד אחד אבל בשעת מעשה לא רוב המפ' לא פי' כן אלא אפי' בשעת מעשה סגי בעד אחד וכן לענין כתיבת הגט שאין כותבין אלא אם כן מכירין שכתב הרא"ש ז"ל בפרק גט פשוט דסגי אפי' על ידי קרוב ואשה מיהו מהרר"י ז"ל בתרומת הדשן סימן רל"ח חלק בין דינין אלו להכרת השליח וחוכך להחמיר בדין הכרת השליח דלא סגי בזה עד קרוב או פסול ודקדק כן מדברי הפוסקים שכתבו על פי עדים המכירים וסתם עדים משמע ליה דלא היו אלא כשרים אבל עדים פסולים לא מיקרו עדים ומכל מקום נראה מדבריו שם דבעד אחד כשר סגי שכתב שם וז"ל ואף על גב דעד אחד בכלל עדים כשרים כדכתב הרא"ש עד פסול לא הוי בכלל עדים ונראה מדבריו דלא חלק הרב ז"ל אלא בעד פסול דלא הוי בכלל עדים אבל עד אחד כיון דהוי בכלל עדים סגי אף על גב שיש לדחות דלעולם ס"ל לרב דעד אחד כשר לא מהני וכמו שהוא מדקדק כן מההיא דספר התרומה שכתב תחלה על פי עדים כשרים וסתמא משמע שני עדים כשרים אבל מפני שרצה הרב שם להכריח דעדים פסולים לא הוו בכלל עדים אמר דאע"ג דאשכחן בעלמא דע"א הוי בכלל עדים מ"מ עדים פסולים ודאי לא הוו בכלל עדים ועכ"ל שעדים קרובים ופסולים שהרב דן שם עליהם לא הוו בכלל עדים ועכ"ל דלא אמרינן בהא גלוי מלתא בעלמא כמו בכל הני אחריני וכיון דיש לחלק ביניהם אם כן נקטינן לשון הפוסקים שכתבו על פי עדים כפשטייהו וכ"ש מי שכתב שני עדים בפי' ופשיטא ודאי דלא נאמר בכל מקום דסתם עדים אפי' עד אחד בכלל אלא במקום שיש אי זה הכרח לפרש כן כמו בההיא שכתב הרא"ש בפרקא קמא דמציעא כיון שיש הכרח לדבר מצד הדין אמרינן דקרי לעד אח' עדים ואף כאן אם היה איפשר לומר דבכלל סתם עדים הוי אפי' עדים פסולים היינו מפרש' כאן עדים פסולים כדי שלא נחלק בין הכרה זו להכרה דחליצה ושם האיש והאשה אבל כיון דע"כ צריך לחלק ביניהם מכח דברי הפוסקים שאמרו עדים וסתם עדים לא הוו בכלל עדים פסולים אם כן נפרש שני עדים גם כן דפשט' דמלתא כיון שאין שום הכרח לומר עד אחד דע"כ לא דמי אהכרה דחליצה ושם האיש והאשה ובר מן דין לבי מהסס במה שכתב הרב ז"ל והרא"ש ז"ל דעד אחד נמי מיקרי עדים דאף על גב דיש לי להביא ראיה לדבר דעד אחד נמי מיקרי עדים מההיא דאמר פ' הכותב גבי אבימי דשדרו זוזי וא"ל סיטראי נינהו ואמ' אית לך סהדי דיהבת להו באפיהו והתוספת שם הוק' להם דאמאי מהימני כיון דהשליח היה עד בדבר דליכא מגו תו כיון שיש עד אחד ותירצו דמיירו בתר תקנה דהיה השליח נוגע בדבר ומשמע ודאי דכל שהיה עד אחד כשר סגי בהכי ואפי' הכי קאמר אית לך סהדי אלא ודאי דעד אחר נמי מיקרי בלשון סהדי מכל מקום לבי מהסס בדבר דקשיא לי מדתנן בשבת פרק רבי אליעזר דמילה אם לא הביא כלי מערב שבת מביאו בשבת ובסכנה מכסהו על פי עדים ובגמרא איבעיא לן עדים דקאמר איהו וחד או דילמא הוא ותרי ופשיט ת"ש ובסכנה מכסהו עפ"י עדים אי אמרת בשלמא הוא ותרי שפיר אלא אי אמרת הוא וחד מאי עדים שראויים להעיד במקום אחר והשתא אי עדים הוה משמע אפילו עד אחד מאי קפשיט ומאי דחי ליה שראויים להעיד במקום אחר הא שפיר איכא למימר איהו וחד ואף על פי כן לההוא חד קרי עדים אלא נראה מכאן שלא כדברי הרא"ש ומהר"י ולא עוד אלא שנראה גם כן דע"כ קרובים הוו בכלל עדים ואיפשר לדחוק ולפרש דלא הוה קשה ליה מדקרי להו עדים בלשון רבים אלא מדקרי להו עדים דלשון עדים משמע כשרים להעיד ואא"ב איהו ותרי דבעינן עדות גמורה ולא פרסומי מלתא דעלמא היינו דקרי להו עדים אלא אי אמרת איהו וחד ודאי טעמא דמלתא משום פרסומי מלתא דעלמא ואין צורך שיהא העד ההוא עד כשר כיון דטעמא משום פרסומי מלתא דעלמא וא"כ מאי עדים דקאמר ומשני שראויים להעיד במקום אחר כלומר אה"נ ודאי דמשום הך מלתא לא בעינן עדים אלא משום דבמקום אחר שצריך עדות ראויים להעיד קרי להו עדים ובריש מסכת סוטה מפרש ועד אין בה שאין בה ב' עדים אלא עד אחד וצ"ע שם מעפר דל:
 
אליהו ן' חיים:
שו"ת ראנ"ח סימן צ
 
נשאלתי על ב' אחים שהיה כל אחד דר בביתו הפתוח לרשות הרבים וב' הבתים סמוכים זה אצל זה ומאחורי הבתים גגים ופתח פתוח בין גג לחברו והאחים הנז' נשואים והוו רגילים זה עם זה ופעמים אוכלים על שלחן א' וגייסי אהדדי כל אחד עם אשת אחיו ומת אחד מהם והאח האחר חלץ לה אם החולץ והחלוצה מותרין לדור איש על מקומו כאשר בתחלה ואם מותרין על ידי שיסתום הפתח שבין הגגין גם אם היבמים דרה עם החלוצה ונזהרת להיות עמה תמיד אי שרי בכי האי גוונא אם לאו:
 
תשובה תחלה צריך לחקור על דין החלוצה בכלל אם יש לחוש בה ואם שייך לומר בה מפני שמכרת ברמיזותיו אם לאו שבגמרא לא הוזכרה אלא המגרש אשתו נשואה שהם מכירין ברמיזותיהן וא"נ ארוסה דגייסי אהדדי דהויא דומיא דאשתו אבל חלוצה לא הוזכרה אבל הרשב"א ז"ל בתשובה סימן ר"ט כתב וז"ל שאלתם יבם שחלץ יבמתו אם מותר לעמוד עמו בבית ולאכול עמו על שולחנו אחר חליצה ומעשה בא לידינו באחת שהיתה בת אחות יבמתו וגייסי אהדדי מחמת שהיתה אוכלת על שלחנו בעוד בעלה בחיים וכן לאחר מיתתו מי הוו כארוס וארוסה בדגייסי אהדדי: תשובה מסתברא דאסור ואף על גב דאיכא לחלק קצת בין ארוס ליבם כל דחזינן להו דגייסי אהדדי כי הני אסור ובגמ' פרק הזורק גר' בירוש' המגרש את האשה לא תדור עמו לא באותו חצר ולא באותו מקום וכו' ואם יכולין הם זה פותח לכאן וזה פותח לכאן בזמן שנשאו הא לא נשאו לא ובכהנת אפי' לא נשאו והארוסה שביהודה הרי היא כנשואה החולץ ליבמתו אף על פי שעשה בה מאמר הרי זה לא יפנה שאין מאמר קונה קנין גמור ע"כ וכיון דמייתי הכא חולץ ליבמתו לומר שאף על פי שעשה בה מאמר אינה כנשואה וקאמר דארוסה שביהודה הרי היא כנשואה משום דגייסי אהדדי משמע נמי לכאורה דחולץ דכוותה בכל וכו' ואי גייס בארוסה שביהודה הרי היא כנשואה הנה הרב ז"ל פוסק דחלוצה דומה לארוסה בדגייסי אהדדי ואף על פי שיש מי שגמגם על סברת הרשב"א זו דלא דמיא חלוצה לארוסה ודייק לה מלשון הירוש' דקאמר החולץ ליבמתו אף על פי שעשה מאמר הרי זה לא יפנה שאין מאמר קונה קנין גמור דמשמע ליה דהירוש' מיירי אפילו בדגייסי אהדדי מדתלי טעמא משום שהמאמר אינו קונה קנין גמור דאי בדלא גייסי אפילו ארוסה שיש שם קנין גמור שרי והסברא גם כן מוכחת כן מכל מקום לע"ד נראה דהתוספתא מוכחת בהדיא כדברי הרשב"א דתניא באבל רבתי עלה דההיא דהמגרש את אשתו במה דברים אמורים מן הנשואין אבל מן הארוסין וכן החולץ ליבמתו לא יפנה מפני שאין לבו גס בה הרי הברייתא מדמה חלוצה לארוסה טעמא נמי בשניהם מפני שאין לבו גס בה ומשמע בהדיא דאם לבו גס בה אסור דומיא דארוסה.
 
מעתה צריך לחקור על מקום דירתם אם הוא אסור להם או מותר. והנה בדין הגרושה תניא בפרק האשה המגרש את האשה הרי זו לא תנשא בשכונתו אם היה כהן לא תדור במבוי זה היה מעשה ואמרו כפר קטן נדון כשכונה ועל רוב המפרשי' האי שכונה גדולה ממבוי ובגרושה שנשאת מחמרינן טפי שלא תנשא בשכונתו משום חומרת אשת איש ובאשת כהן שאין בה אלא אסור לאו לא החמירו אלא שלא תדור עמו במבוי וכתב ר"ת מאורלינש דלא אסרינן אלא במבואות הסתומים אבל מבואות המפולשין שרבים בוקעים בהם שרי ודין החלוצה ודאי לא חמיר לכל היותר אלא כדין אשת כהן דהא החולץ ליבמתו וחזר ובא עליה אין בה אסור כרת כדגר' בפרקא קמא דיבמות אתמר החולץ ליבמתו וחזר וקדשה אמר ר"ל הוא אינו חייב על חלוצה כרת והאחין חייבין על חלוצה כרת כו' מאי טעמא דר"ל אמר קרא אשר לא יבנה כיון שלא בנה שוב אינו בונה איהו הוא דקאי בלא יבנה הא אחין בכרת ורבי יוחנן מי איכא מידי וכו' ע"כ לא פליגי ריש לקיש ורבי יוחנן אלא בשאר אחין על חלוצה או החולץ על הצרות אבל החולץ על החלוצה לכ"ע אין בה אלא לאו ואם כן אין לאסור בה אלא שלא תדור עמו במבוי וע"ד שפר"ת דהאי מבוי מבוי הסתום דוקא ואם כן בנדון דידן אין לאסור דירת החולץ והחלוצה מצד שכונת הבתים כיון שהם פתוחים למקום מפולש שהרבים בוקעים בו ואף לשטת התוספות דס"ל דהאי שכונה היינו שכונה קטנה ומבוי גדול הימינה וכל שהאסור קל מחמרינן טפי מכל מקום יש לומר דלא מחמרינן אלא במבוי סתום אבל מבוי הפתוח לא אבל מצד הפתח שאחו' הבתים צ"ע ויתבאר עוד גם מצד שכונת הבתים עדין מקום עיון כיון שהבתים סמוכים זה לזה ואין ביניהם אפילו כדי שכונה קטנה דג' בתים דגריעה ממבוי כמו שמבואר בדברי הר"ן והתוספות ויש לספק דשמא לא מהני מבוי מפולש אלא כשיש שם יותר מכדי שכונה קטנה ואתינן למיסרי מחמת מבוי אבל כשהם בשכונה קטנה הוה ליה כמבוי סתום וכשאמרו לא תדור עמו במבוי דאתינן עלה מכח מבוי היינו אפילו ברחוק מג' בתים אבל בג' בתים אפילו בלתי מבוי אסור או שמא כל שהמבוי מפולש לא אסרינן כלל באסור לאו ולא אסרינן אפילו שכונה גדולה המפולשת ורבים בוקעים בה אלא לגבי אשת איש אבל לענין לאו כל שהוא מפולש שרי ואפילו הוא קטן ממבוי וכשאמרו לא תדור עמו במבוי מפני סתימתו החמירו בו דוקא:
 
ולכאורה היה נראה להחמיר מתוך דברי התוספות דס"ל דבאשת ישראל משום דחמירא מבוי מותר ושכונה קטנה אסורה משמע בהדיא דאפילו דבר דבמבוי מותר בשכונה קטנה (שרי) [אסור] אבל אין זה הכרח חדא שמי יאמר לנו שהתוס' ס"ל סברת ר"ת מאורלינש דהאי מבוי דהכא במבוי סתום דוקא דילמא לדידהו האי מבוי נמי במבוי מפולש ולגבי אשת כהן מחמרינן לאסור בכל המבוי מקצה עד קצה ולגבי אשת ישראל לא מחמרינן אלא תוך ג' בתים וא"נ דבמבוי סתום עסקינן מיהו באשת ישראל נמי לא אסרינן תוך ג' בתים אלא במבוי הסתום אבל מבוי המפולש לעולם שרי בין בשכונה קטנה בין בכל המבוי ועוד מטעם אחר היה נראה להקל כאן קצת שהרמב"ם ז"ל ס"ל שאסור החליצה של היבם לא חמיר כ"כ שבפ"א מהלכות יבום כתב החולץ ליבמתו נאסרה עליו ועל האחין וכלן אסורות עליהן מדברי סופרין כשניות שמאחר שמת (אביהן) [אחיו] בלא ולד נסתלק אסור ערוה מעל כל נשיו לפיכך תופשין בהם הקדושין כשניות. ומעתה כיון דלא חמיר האי אסורא כמו אשת כהן איפשר דלא מחמרינן בה כאשת כהן וע"ד סברת רוב המפרשים דשכונה גדולה ממבוי דבאסורא דחמיר טפי מחמרינן טפי לענין האי דינא ולא דשריא לגמרי ואפילו באותו חצר דלא גרעא מהמגרש את אשתו ולא נשאת דאסורה לדור עמו בחצר כדכתב הרמב"ם ז"ל והר"ן ועוד דהא משמע בירושלמי ובאבל רבתי דבחלוצה איכא אסור דירה היכא דגייסי אהדדי כדכתבי' לעיל אלא היינו לומר דלא מחמרינן בה כאשת כהן לאסור כוליה מבוי אלא דוקא אותו חצר והירוש' והבריתא שנראה שהשוו דין היבמה לארוסה לא השוו אותם אלא לענין שיש חשש מכרת ברמיזותיו היכא דגייסי אהדדי כמו ששוה בזה אשת ישראל ואשת כהן אבל אכתי לענין הרחוק יש חלוק בהם כל חד כדאית ליה ובחלוצה לא אסיר אלא באותו חצר ואף בדברי הרשב"א ז"ל איפשר לו' כן שהרי השאלה שנשאלה ממנו היתה יבם שחלץ ליבמתו אם איפשר לדור עמו בביתו ולאכול על שלחנו דגרעה מחצר טפי והרב ז"ל לא השיב שם אלא דבגייסי אהדדי שייך בה טעמא דארוסה אבל אכתי איפשר דמפני קולת אסורה לא אסרינן אלא בחצר ולפי זה זכינו לדין בנדון שלנו שהבתים פתוחים לר"ה דאפילו חשבת להו כשכונה קטנה מפני סמיכותם זה אצל זה מ"מ אינם כחצר ודאי כיון שבפתח מיוחד לכל א' ואינם משתמשי' במקום א' ואיפשר דבכה"ג אמ' בירוש' ג"כ ואם [יכולין] הם [זה פותח לכאן וכו']:
 
איברא דאעיקר דינו של הרמב"ם ז"ל שכתב דהחולץ ליבמתו אינה אסורה עליו אלא מדברי סופרים נחלקו עליו שאר הפוסקים ומחו לה אמוחא גם שאפילו היכא דליכא [אלא] אסור לאו כגון גרושת ישראל שנשאת לאחר ונתאלמנה יש שהחמירו בה להשוותה לאשת כהן והריב"ש ז"ל בתשובה החמיר אף במי שנשא מינקת חברו והוצרך לגרשה מפני האסור שלא תדור עמו במבוי כאשת כהן ואין ספק שמן הטעם הזה אין מקום להקל אלא שיש לעשות אותו סניף מה שכתב להתיר מטעם דלא דמי למבוי דאסרינן גבי כהן ואין לומר כלל דאדרבה מן הטעם הזה יצא לנו אסור טפי לשטת התוספו' דס"ל דכל שהאסור קל מחמרינן טפי ומעתה נאמר שאם באשת כהן הוסיפו לאסור מבוי סתום בחלוצ' דקילה נחמיר אפילו במבוי מפולש ואין לנו לחדש מדרג' אחרת מדעתנו וכל שכן דסברת התוספות רוב שאר המפרשים חולקים עליהם ומטעם שמירת אם היבם הדרה עם החלוצה אין מקום להתיר דמוכח בגמרא דבאשת כהן ודכוותא דאיכא אסור ודאי לא מהניא שמירה דג"כ התם גבי ר' זכריה בן הקצב תנא ייחד לה בית בחצרו וכשהיא יוצאה יוצאה בראש בניה וכשהיא נכנסת נכנסת בסוף בניה ועלה איבעיא לן מהו לעשות בגרושה כן התם הוא דבשבויה הקילו אבל הכא לא או דלמא ל"ש ופשיט ת"ש המגרש את אשתו לא תנשא (ר"ל) [בשכונתו] ואם היה כהן לא תדור עמו וכו' משמע דאפילו על ידי שמירה לא שרינן לדור עמו במבוי ולא אהניא שמירה אלא גבי שכונה אבל בביתו לא ודין החלוצה כדין אשת כהן כדכתיבנא לעיל ואפילו לסברת הרמב"ם דסבירא ליה דאסור חלוצה מדברי סופרים עדין נראה לענ"ד שאין ללמוד עליה (משכונה) [משבוי'] משום דשאני (שכונה) [שבוי'] שאין אסורה אסור ודאי אלא מס' שמא נטמאה ומשום ה"ט אמרינן בכל דוכתא דבשבויה הקילו כדפרש"י בקמא ובשאר דוכתי ובכי האי גוונא דוקא הוא דמקילינן הכא אבל בדבר שאסורו ודאי אפילו הוא מדרבנן לא מקילינן ביה ואף על פי שהר"ן ז"ל גבי גרושת ישראל שלא נשאת כתב דאסור לדור עמו בחצר אלא אם כן היו נזהרים שיהיו אחרים עמהם דומיא דאשתו של ר' זכריה משמע דס"ל דלאו דוקא באסור שבויה שהוא מן הספק הקילו בזה אלא אפילו בכל אסור קל דומיא דאסור פנויה מכל מקום פשיטא ודאי שאין ללמוד מאסור פנויה דעלמ' לאסור חלוצה דאסור מדינא גם כן ואית ביה תרתי:
 
הכלל העול' שיש לצדד להתיר דירת היבם והיבמה הנז' בב' הבתים האלה מהטעם שכתבתי ואף גם זאת בהיות כי כפי מה שכתוב בשאלה וכפי מה שהוגד לא התברר בבירור דגייסי אהדדי כארוסה שביהודה וכההיא דהרשב"א וכ"ש אם צריך להיות גייסי אהדדי אחר מיתת הבעל בזמן שהיה מקום להתקרב ולהתחבר דאם לא כן נחוש לאשת אחיו אפילו במקום בנים וכן נראה מדברי השואל דהרשב"א ג"כ דבעי' גייסי אחר מיתת הבעל דהאי גייסי ליתיה הכא ע"כ הסכמתי להתיר להם ומכל מקום על ידי שיהיה להם כותל מפסיק בבתים לפניהם ולאחריהם באופן לא יהיה להם כלל מקום משותף בתשמישו שיהיה דינו כחצר שכל שהוא משותף לא תהא כזאת בישראל מעפר דל:
 
אליהו ן' חיים:
שו"ת ראנ"ח סימן צא
 
שאלה שני אחים שהיו נשואים ודרים שניהם בבית א' ואוכלין על שלחן אחד הם ונשיהם ומת אחד מהם בלא בנים ונשארה אלמנתו בבית כאשר בתחלה ולעולם היה כונתם לחלוץ אלא שנמשך הזמן מיום אל יום עד תפרע האלמנה מכתובתה משלם ואחר כך חלץ לה יבמה אם אחר החליצה הם מותרים לדור בחצר אחד אם לאו ואם תמצי לומר אסורים אם הם נזהרי' שיהו אחרים עמהם היבם גם שאשת היבם עמו אי שרי בכה"ג אם לאו:
 
תשובה איברא דאסור דירת החלוץ עם החלוצה אינו ברור כל כך דבגמרא לא אשכחן אלא המגרש את האשה לא תנשא בשכונתו ואם היה כהן לא תדור עמו במבוי וכן שבויה לכהן כההיא דרבי זכריה בן הקצב והפוסקים הוסיפו לאסור אף גרושת ישראל שנשאת ונתאלמנה או נתגרשה ויש מי שאסר אף אשת ישראל שנתגרשה ולא נשאת עדין לדור עמו בחצר אח' כדכתב הר"ן ז"ל וזו דעת הרמב"ם ג"כ אבל בחלוץ וחלוצה לא נמצא לפוסקים אסורו מפורש ולכאורה היה נראה דשרי ולאו משום דאסור ביאת חולץ על החלוצה קיל טפי מכל הני איסורים דלא מבעיא לסברת כל הפוסקים דאית להו דאיסור חולץ וחלוצה מדאורייתא ולאו הבא מכלל עשה אלא אפי' לדעת הרמב"ם דסבירא ליה דאסורו מדברי סופרים מכל מקום לא גרע טפי מגרושת ישראל שנתאלמנה ומגרושה דעלמא שיש מי שאוסר בה והריב"ש אסר בנושא מנקת חבירו תוך כ"ד חדש וגרשה לדור עמו במבוי אף על גב דאין אסור' אלא מגזרה דרבנן בעלמא אבל טעמא דמילתא דלא אסרו חכמים אלא באשה שכבר היתה נשואה עמו ויודעה ומכירה והיה ביניה' איקרובי דעתא דביאה משום שמכרת ברמיזותיו וקריצותיו ובקל יבואו להתיחד אבל חולץ וחלוצה דלא היה להם קרוב דעת מתחלה לא חששו לה ואף על גב דבארוסה נמי אסרו כל דגייסי אהדדי כדאמרינן בגמרא בההוא ארוס וארוסתו דאתו לדינא וכו' מכל מקום בחלוצה אפי' גייסי אהדדי לית להו איקרובי דעתא וליכא למיחש כמו בארוסה ויש להביא ראיה לזה דאשכחן בגמרא דאפי' אחר יבום אין רגילות כל כך שיבא היבם עליה דתנן פרק ב"ש היבמה שאמרה בתוך ל' יום לא נבעלתי כופין אותו שיחלוץ לה ובגמרא אמרו מאן תנא דעד תלתין יומין מוקי איניש נפשיה א"ר יוחנן ר"מ היא דתניא טענת בתולים כל ל' יום דברי ר' מאיר ר' יוסי אומר נסתרה לאלתר כו' רבה אמר אפילו תימא ר' יוסי עד כאן לא קאמ' ר' יוסי התם אלא בארוסתו דגיס בה אבל אשת אחיו מיבזז בזיז מינה. הא קמן דאפי' המיבם את היבמה אין דעתו קרובה ומיבזז בזיז מינה ואף על גב דהאי טעמא לאו דוקא הוא ולא אמרינן הכי אלא משום דאיהי אמרה לא נבעלתי ושויתה נפשה חתיכה דאיסורא ולענין צרה אמרינן בגמרא בעי מיניה מרב נחמן צרתה מהו אמר ליה וכי מפני שאנו כופין ומבקשין תפטר צרתה ועל דעת רש"י שם אפי' תוך ל' יום אמרינן וכי מפני שאנו כופין לצרכה דאיהי שויא נפשה חתיכה דאיסורא נאסרת צרתה ודאי לא מיתסרא דחזקת כונס את האשה בועל לאלתר אף על פי שהתוספות כתבו שם בענין אחר מכל מקום נקטינן מהא שהיבם אין דעתו קרובה כל כך אצל היבמה ואפילו כונס דמיבזז בזיה מינה ואף על גב דלרבי יוחנן לא מפלגינן בהכי אלא מתני' רבי מאיר הוא וכפי הנראה שזו דעת הרי"ף שלא הביא הך בעיא (דהנן) [דהון] שתמה עליו הרא"ש ז"ל ואפ"ל דס"ל דבעיא (דהנן) [דהון] אתי' כרבה דסבירא ליה דמתני' רבי יוסי ולפי זה קיימא לן כמתני' ואיכא בעיא ונפקותא לצרה אבל לר"י מתני' רבי מאיר היא אבל לרבי יוסי נסתרה עמו לאלתר דלא מוקי איניש נפשיה ובודאי נפטרה צרתה ואנן לא קיימא לן דמתני' דר' מאיר היא אלא כר' יוסי אלא שהרי"ף הביא המשנ' כצורתה משמע דסבירא ליה דהלכתא היא מכל מקום איך שיהיה יש לנו ללמוד מסברת רבה לענין נדון שלנו דלא שייך איקרובי דעתא ליבמה כמו ארוסה איברא דאח"כ אייתי בגמרא פרק החולץ שכתבו הפך סברא זו שאדרבה גם יש לומר קירוב דעת עם היבמה והקשה מההיא דפרק ב"ש שהבאתי כו' וכיון דאסור דירה על הגרושה חדוש הוא שחדשו חכמי' אין לך בו אלא חדושו והבו דלא לוסיף עלה. ובתוספת' דאבל רבתי גבי המגרש את אשתו וכו' תניא בד"א מן הנשואין אבל מן הארוסין וכן החולץ ליבמתו הרי זה לא יפנה ואף על גב דבאירוסין פי' בגמרא דדוקא בדלא גייסא אהדדי וכן התוספתא גופה יהיב טעמא מפני שאין לבו גס בה מכל מקום גבי החולץ ליבמתו בכל גוונא קאמרי ואפי' גייסי ומ"ה איצטריך למיתני החולץ ולומר דבכל ענין לא יפנה מפני שאין לבו גס בה כמו ארוסה כשאינו גס בה דאי בחולץ דלא גייסי לא הוה צריך למיתנייה כיון דכבר תני ארוסה דפשיטא ודאי דלא עדיף זיקה מאירוסין כפי ההלכה ומכל זה היה נרא' לכאורה שאין בחולץ וחלוצה אסור דירה כלל אלא שהרשב"א ז"ל בתשובה הורה לאסור וזו לשון השאלה והתשובה בסימן ר"ט יבם שחלץ יבמתו אם מותר לדור עמו בבית ולאכול עמו על שלחנו אחר החליצה ומעשה בא לידנו בא' שהיתה בת אחותו יבמתו וגייסי אהדדי מחמת שהיתה אוכלת על שלחנו בעוד בעלה בחיים וכן לאחר מיתתו מי הוו כארוס וארוסה כדגייסי אהדדי כדאיתא בפרק האשה שנתאלמנה תשובה מסתברא דאסור ואף על גב דאיכא לחל' קצת בין ארוס ליבם כל דחזינן להו דגייסי אהדדי כי הני אסור ובגיטין פרק הזורק גר' בירושלמי המגרש את אשתו לא תדור עמו לא באותו חצר ולא באותו המקום אם היתה חצר של אשה האיש מפנה של איש האשה מפנה של שניהם מי מפנה מפני מי האשה מפנה מפני האיש ואם יכולין הן זה פותח לכאן וזה פותח לכאן בזמן שנשאו הא לא נשאו לא ובכהנת אף על פי שלא נשאו והארוסה שביהודה כנשואה היא החולץ ליבמתו אף על פי שעשה בה מאמר הרי זה לא יפנה שאין מאמר קונה קנין גמור ע"כ וכיון דמייתי הכא חולץ ליבמתו לומר שאף על פי שעשה בה מאמר אינ' כנשואה וקאמר דארוסה שביהודה הרי היא כנשואה משום דגייסי אהדדי משמע נמי לכאורה דחולץ דכוותה דכל דלא גייסי הרי היא כארוסה ואי גייסי כארוסה שביהודה הרי היא כנשואה עכ"ל אלא שמכל מקו' הרואה יראה שאין ראיתו מכרחת ויש מן האחרוני' גם כן מי שקרא ערער על ראיתו הר"ם מפדואה ואדרבא רצה לדקדק מתוך הירושלמי ההפך ועם היות דהרשב"א רב גובריה ודברי האחרונים בטלים אצלו והמשיג עצמו גם כן בטל דעתו מכל מקום עדין אין ראיה מכרחת מדברי הירושלמי אלא כשעושה בה מאמר שהרי התר הירושלמי בכי האי גוונא הוא שאמר החולץ ליבמתו אף על פי שעשה בה מאמר אינו מפנה לפי שאין מאמר קונה קנין גמור ביבמה ואף מי שבא לפרש דדוקא בדלא גייסי קאמר ודייק מינה דבגייסי מפנה מכל מקום עדין אין להכריח הדיוק אלא במאי דמיירי ביה דהיינו כשעשה בה מאמר דמאי דאיצטריך להתיר בדלא גייסי הוא דאסרינן בגייסי כיון דכל אסור זה חדוש הוא מכח דברי הירושלמי והבו דלא לוסיף עלה ואף דברי התוספתא דאבל רבתי דקתני סתם במה דברים אמורים מן הנישואין אבל מן האירוסין וכן החולץ ליבמתו יש לפרש בכי האי גוונא דלעולם מיירי כשעשה בה מאמר ולא חש לפרש דבענין אחר אין מקום לאסור כיון שלא היתה להם מעולם דרך קריבה ואף לענין גייסי גם כן אין הכרח לומר דדומיא דאירוסין קאמר אלא ה"ק מן האירוסין וכן החולץ ליבמתו בכל גוונא לא יפנה כיון שלא היה דעתם להתקרב וכדכתי' לעיל ודברי הרשב"א ז"ל גם כן אינו רחוק לדחוק ולומר שהנדון שנשאל עליו היה שם מאמר אף על פי שלא התפרש ולכך למד הרב ז"ל דינו מהירושלמי: ומכל מקום אפילו כשנאמר דבלא מאמר מיירי כפשט הדברים עדיין אני אומר שלא נעלם מדברי הרב ז"ל שאין ללמוד מהירושלמי שחדש דין זה אלא במקום מאמר אלא שלהפרזת ההתר שהיה השואל שואל ממנו בא להחמיר מן הספק בעושה סולמות ודרני וזה שהשואל שאל ממנו יבם שחלץ יבמתו אם מותר לדור עמו בבית ולאכול על שלחנו אחר החליצה וכל כי האי גוונא גרע ודאי משכונה ממבוי ומחצר דאשכחן דהחמירו בהם חכמים כפי חומר וקולת האיסורים אבל לדור בבית ולאכול עמו על השלחן גרע ודאי טפי ויש להחמיר בו אף בדבר שאין איסורו ברור ומכל מקום כל שלא נמצא לו שרש כלל אין לנו כח לאסור וע"כ הרב ז"ל עשה לו סמוכות מדברי' שאינן מוכרחים כל כך כדי להחמיר במה שנשאל עליו ויש בזה דקדוק גם כן מדברי הרב ז"ל שכתב מסתברא דאסור ואף על גב דאיכא לחלק קצת בין ארוס ליבם כל דחזינן להו דגייסי אהדדי כי הני אסור והוא מבואר דאסור ארוס אינו אלא בדגייסי וגם השואל כששאל ממנו קרי עליה גיסא גיסא ואמ' מי הוו כארוס וארוסתו בדגייסי אהדדי והרב ז"ל בא לחלק דין ארוס ליבם ומשמע דאפשר לחלק דקאמ' לאו אמציאות בלבד דיבם וארוס קאמר שאין דעת היבם קרובה עם יבמתו כדעת הארוס עם ארוסתו ואפילו הכי לענין דינ' ביבם גם כן חיישינן דאם כן היה לו לומר ואף על גב דיש חלוק בין ארוס ליבם אבל מלשון דאיכא לחלק משמע דאעיקרא דדינא קאמר דאיכא לחלק ושלא ללמוד מזה לזה לענין הדין וכיון שכן היאך חוזר בו תוך כדי דיבור לומר כל דחזינן להו דגייסי אהדדי כי הני אסור ואם רצה לחזור בו לגמרי מהחלוק היל"ל מכל מקום נראה דאסור וכו' גם שלא היה לו לומר לפרש עכשיו כל דחזינן להו דגייסי אהדדי וכו' אלא לומר דמכל מקום אין לחלק ועל גייסי קיימינן אלא נראה דה"ק דאף על גב דלפי הדין איכ' לחלק בין ארוס ליבם ושלא ללמוד מזה לזה מכל מקום כל כי האי גוונא דחזינן להו דגייסי אהדדי כל כך יש להחמיר לאסור מפני דהך גייסי גרע טפי שתדור עמו בבית ולאכול עמו על השלחן ואין לומר דאפילו על פי הלוך זה יש לפ' דמה שמחמיר בו הרב הוא מפני רוב גסותם מקודם החליצה דהא גייסי אהדדי דארוס גם כן אף בכי האי גוונא הוא דלא התפרש בו שיעור ואין להחמיר בזה יותר אלא ודאי על גייסי דבתר חליצה קאמר דכל דחזינן להו דגייסי כי הני אסו' ולשון דחזינן להו דגייסי ג"כ הכי מוכח דאגייסות דהשתא קאמר ולשון זה הוא לשון הגמרא גם כן בההוא ארוס וארוסה דאתו לדינא דקאמר חזינן להו דגייסי אהדדי שעל מה שהיו רואים אז קאמר חזינן להו דגייסי אהדדי אף על פי שרש"י פי' שם דגייס אהדדי מכירים בקריצות ורמיזות ונמצא לפי זה שלחומר הנדון ההוא החמיר בו הרב ואחר כך כתב ובגיטין פרק הזורק גר' בירושלמי וכו' לומר שיש כדמות ראיה על גופו של איסור מההיא דהזורק וכו' ואף על פי שאין ראיה גמורה בדבר אעקרא דדינא מכל מקום בכה"ג יש לאסור וכן בסיום דבריו הרב ז"ל לא החליט המאמר שכתב וכיון שמייתי הכא חולץ ליבמתו לומר וכו' וקאמר דארוסה שביהודה וכו' משמע נמי לכאורה דחולץ דכותא דכל דלא גייסי וכו' הנה הרב ז"ל לא כתב אלא דמשמע לכאורה גם לא חזר לומר הילכך אסור וכו' נראה שאין האסור ברור אצלו ודקדוק קל גם כן ראיתי בלשון זה שכתב משמע נמי לכאורה שאם לשון נמי אחולץ קאי והכונה לומר דחולץ נמי דכותה כן הי' לו לומר משמע לכאורה דחולץ נמי אבל לשון זה מתישב שפיר על פי מה שפי' בתחלת הלשון שמתחלה כתב הרב דאף על גב דאיכא לחלק בין ארוס ליבם מכל מקום יש להחמיר בנדון זה ובירושלמי נראה וכו' וכיון דמייתי הכא וכו' משמע נמי לכאורה לאסור מן הדין בכל חולץ ואפי' לא גייסי כל כך כנדון זה:
 
ומעתה נבא לדון על הפרט האחר שבא בשאלה אם אף כשתמצי לומר להחמיר ביבם שחלץ ליבמתו גם כן לאסור הדירה אם הם נזהרים שיהיו אחרים עמהם אי שרי ואיברא שלכאורה היה נר' שדירת אחרים עמהם אינה מצלת שאף על פי שהזכירוה בגמרא לענין רבי זכריא שייחד לה בית בחצרו וכשהיא נכנסת נכנסת בסוף בניה וכשהיא יוצאה יוצאה בראש בניה קל הוא שהקילו בשבויה אבל במקום שאר אסורי' לא והכי אמרי' התם בגמרא מהו לעשות כן בגרושה ופשיט בגמרא דאסור דהמגרש את האשה לא תדור עמו במבוי כו' ומשמע ודאי דהאי גוונא דנכנסת בסוף בניה קמיבעיא ליה מהו לעשות כן ואפי' הכי פשיט לאסורא דאף על גב דבכל מקום חברת אחרים מצלת מאיסור ייחוד דירת קבע שאני שיש לחוש כיון שהם שם תדיר שיתייחדו זה עם זה ומהאי טעמא היה נראה גם כן דאשתו עמו לא מהני הכא ואף על גב דגבי ייחוד עם הנשים תנן בהדיא בסוף קדושין דאם היתה אשתו עמו שרי וכל שכן דאשתו של יבם כאן עדיפא טפי דאף על גב דאין אדם מתיחד עם ב' נשים דעלמא עם ב' יבמות מותר להתיחד מפני ששונאות זו לזו והכא נמי אשת היבם והחלוצה הוה ליה כב' יבמות אף על פי שמת בעל החלוצה מכל מקום דירה שאני כדכתי' ותדע דהא בעלמא בעיר נמי מהני לגבי ייחוד ואלו לגבי דירה אסרי טפי אם תנשא בשכונותו /בשכונתו/ ואף מי שהקל בגרושה שנשאת בשכונתו יותר מאשת כהן לא הקיל בה אלא משום דמצד חומר אסור שבה לא חיישינן שיבא עליה כמו בגרושת כהן אבל מקום מכל /נראה שנתחלפו המלים, וצ"ל מכל מקום/ לא אהני בעלה להציל מאסור דירה אלא שעדיין יש לדון בה קצת דאשכחן דאשתו עמו מהני אף לגבי דירה כההיא דארמלתא לא תשרי בר בי רב באושפיזא וכתב הרמב"ם ז"ל לא ידור תלמיד חכם בחצר שיש בו אלמנה אפי' אינו מתיחד עמה מפני החשד אלא א"כ אשתו עמו ובמשנה גם כן שנינו אף איש אחד מתיחד עם ב' נשים וישן עמהם בפונדק בזמן שאשתו עמו מפני שאשתו משמרתו ולכאורה נראה דישן עמהם בפונדק הוי כמו דירה והנר' בעקרן של דברים דאף על גב דודאי יש חלוק בין דירה לייחוד דעלמא וכמו שחלק הרב המגיד גם כן בההיא דלא תשרי בר בי רב באושפיזא מכל מקום עדיין היה איפשר דאשתו עמו מהני אף לגבי דירה אבל מכל מקום כל זה אינו אלא לגבי אנשים ונשים דעלמא שאין מכירים ברמיזותיהם ובקריצותם אבל ביודעה ומכירה ומכירים זה בזה בקריצותם וברמיזותם לא מהני אשתו עמו וכי היכי דלא מהני בעלה בעיר ותדע דהא בתלמיד חכם הדר בחצר אלמנה לא חששו בה אלא מפני חשד דצורבא מרבנן אבל לא חששו שמא יבא עליה וכן לעולם לא אסרו לאיניש דעלמא שידור בחצר שיש שם אשה פנויה אף על גב דלענין מגרש את אשתו אסרו לדור בחצר אחד אפי' לא נשאת לאחר כסברת הרמב"ם והר"ן אלא ודאי דביודעה ומכירה ומכירין זה את בקריצותם וברמיזותיהם הוא דחיישינן טפי ולא מהני בה מאי דמהני גבי אשה שאין מכירין ברמיזות ומכל מקום עדיין הדבר צריך תלמוד דהא גבי מגרש את אשתו נמי אשכחן דמתיחדת עמו בפני עדים כמו ששנינו במשנה לא תתיחד עמו אלא בפני עדים ואפי' בפני עבד ואפי' בפני שפחה והא ודאי ליכא למימר שלא התירו אלא ייחוד דלפי שעה בעלמא אבל דירת קבע לא דסתמא אמרו ועלה קתני מה היא באותן הימים וכו' והרשב"א ז"ל בתשובה הורה להתיר בשכיב מרע שגרש את אשתו שתשאר האשה עמו בבית כל שהיו שם נכנסין ויוצאין המצילין מידי ייחוד ואפילו שתעמוד שם בקבע ואף על פי שהחשש במגרש את אשתו אינו משום איסור ביאה אלא משום איסור נמשך אחר כך חשש קדושין או חשש גט ישן וימשך אסור אחר כך כפי חלוף הפירושים שם מכל מקום ל"ש ואסור אותה ביאה נמי איכא כדכתב רש"י ז"ל שם עלה דלא תתייחד משום חשש קדושין וכו' ולמאן דלא חייש נמי מכל מקום פנויה היא ואסור להתיחד עם הפנויה אלא עכ"ל דמאי דמהני לאסור ייחוד דאשה בעלמא מהני נמי באשה המכרת ברמיזותיו והתוספות גם כן כתבו משם ר"ת דאורלינאש /דאורליאנש/ דמבוי הפתוח דבקעי ביה רבים לא אסיר כלל וכשהם נזהרים שיהיו אחרים עמהם לא גרע ממבוי פתוח ואף על גב דבההוא ארוס וארוסתו דאתו לדינא חששו בגמרא ואף על גב דהיו במקום שאין שם איסור ייחוד התם שאני שהיה עסק ביניהם ויש מקום לחוש מחמת עסקו עם האשה אז לשעה אחרת של ייחוד וגרע אפי' מההיא דהרשב"א שהאשה נשארה עם הבעל והסברא נותנת גם כן שכל שיש שם עדות דמהני לענין ייחוד שיועיל גם כן לענין איסור דירה מעתה עכ"ל דההיא דר' זכריא בן הקצב דכשהי' נכנסת נכנסת בסוף בניה וכשהיא יוצאה יוצאת בראש בניה דבעי עלה מהו לעשות כן בגרושה ופשיט לאיסורא כל שהיו נזהרים להיות בניה עמה תמיד אף בגרושה מותר לעשות כן דודאי הבנים ההם היו מצילים מאיסור ייחוד ומאיסור דירה באיזה פרק שהיו אבל הבנים לא היו שם בקביעות ואפי' הכי זה שבתה הבית מותר היה דמותר לדור עמה בחצר דבשבויה הקילו אלא שכשהי' היתה באה לצאת והיה הו' בחצר היתה מתייחדת עמו ולהוציא מאסור ייחוד היתה יוצאת בראש בניה וכן נראים דברי רש"י ז"ל שכתב כשהיא יוצאה והוא בחצר יוצאה בראש בניה שיהיו הבנים עמה ולא יתייחדו וכשהיא נכנסת נכנסת בסוף בניה כדי שלא יהא הוא בחצר והבנים מבחוץ ומעתה מאי דבעי עלה מהו לעשו' כן בגרושה לאו איוצאה בראש בניה ונכנסת בסוף בניה בעי אלא אייחד לה /דירה/ דירת בחצרו ואעקרא דדינא דדירה בעי שהבני' לא היו מועילים בזה שלא היו שם בקביעות כדכתי' ועלה פשיט לאסורא מדתניא המגרש את אשתו וכו' ואם היה כהן לא תדור עמו במבוי כו' וזה עצמו נראה שכיון רש"י ז"ל שכתב מהו לעשות כן בגרושה כהן שגירש את אשתו מהו שתדור עמו בחצר נמצינו למדים לפי זה שכל שיש שם אחרים בקביעות בזמן הדירה דומיא דנכנסת בסוף בניה מועיל גם לעני' הדירה וכן נראה מדברי הר"ן ז"ל שכתב גבי אסור דירת ישראל עם גרושתו שלא נשאת בחצר אלא אם כן היו נזהרים לעשות כההיא דר' זכריא דאף על גב דלכאורה היה נר' לומר דדוקא גבי גרושת ישראל שלא נשאת שאסורא קל ולא נאסרה דירתם אלא בחצר כותב הרב ז"ל דין זה ולמד כן משבויה שהקלו בה בכה"ג משום דאסורה קל מכל מקום יש לדקדק דאכתי מנין לו לרב ז"ל לדמות אסור זה לאסור שבויה שעדין יש לומר דאסור שבויה קיל טפי שאין איסורה אלא מן הספק כדפי' רש"י עלה בכמה מקומות בתלמו' מה שאין כן אסור הגרושה שהוא אסור מן הודאי אלא נראה דסבירא ליה לרב ז"ל דעל ידי הזהרה /אזהרה/ זו כל איסורי דירה שרו שכיון שיש שם אחרים עמהם ליכא למיחש למידי ולא כתבו הרב בזו אלא לקיים אסורו של דבר שבא לחדש דאף גרושת ישראל שלא נשאת אסורה ואין לה היתר אלא על ידי הזהרה כההיא דר' זכריא ואף על גב דלפי מה שפי' הזהרת ר' זכריא דנכנסת בסוף ויוצאה לא לתקון אסור הדירה איתמרא אלא לתקון איסור הייחוד מכל מקום לומד ממנה הרב לאסור הדירה והמזקיקנו לכל זה הוא כח הסברא שאין סברא כלל לומר שאסור כל שאי אפשר לבא שם לידי ייחוד ומיהו בתרומת הדשן נשאל על אחד שגירש את אשתו ונשאה שמעון והרבה פעמים כשיש להם עסק ביחד נכנס ראובן לבית שמעון ושהה שם שעה אח' או ב' כפי רצונו וכתב דמה שרגיל ראובן ליכנס לביתו של שמעון כו' נראה דאין קפידא דלא אשכחן דאסרו חכמים אלא בדירה של קביעות או שמתעסקין ביחד שדנין זה עם זה וכו' אבל בכה"ג בנדון דידן לא וראיה מהא דאמרי' בפסחים ההוא גברא דגרשה לדביתהו ואזלא ואינסיב' לחנוונא כל יומא הוה אזיל התם ושתי חמרא וכו' ובודאי ששהיית ראובן /בבית/ לבית שמעון שעה או ב' שעות לא היתה אלא בהיות שמעון שם שהיה מתעסק עמו וכן ההוא גברא דהוה עייל לחנוונא שהביא הרב ראייתו ממנה מיירי נמי דודאי שהיה החנוני מקיף ואפילו הכי הוה ס"ד לאסור והוצרך הרב ז"ל להתיר מטעם שאין הדבר בקביעות ואם בכל איסור דירה שרי כשיש שם אחרים היכי ס"ד לאסו' והרב למה הוצרך לטעם הקביעות תיפוק /ליה/ לי דבכל כה"ג שהיה שם בעלה אין שם איסור דירה כלל אלא נראה דסבירא לי' לרב ז"ל דאף על גב שבעלה עמה שם היה אסור אי לאו דדירת קבע בעינן ודכוותא בדירת קבע אסור משום דברוב הימים איפשר שיקרה שיבואו לידי ייחוד או שישיתו עצות בנפשם להסתר זה עם זה ואחר שאנו רואין סברא זו לרב ז"ל דברי הר"ן ז"ל גם כן יש לפרש כן שלא התיר הרב ז"ל אפילו על ידי הזהרה וראש בניה וסוף אלא בגרושת ישראל שלא נשאת דקיל אסורה ונראה לו לרב להקל כמו שבויה וכן מצאתי לו לרב ז"ל בסוף דבריו שהביא דברי רש"י ז"ל בההיא דארוס וארוסתו שפי' דבכהן מיירי וכתב הוא דאיפשר לאוקומא אפי' באשת ישראל ועל הדרך שכתב דבאשת ישראל נמי אסור באותו חצר וכתב אחר כך אלא שכיון שהוא בפני ב"ד ה"ל כההיא דרבי זכריה ואחר כך ירד לחלק מפני שהיה עסק ביניהם דגרע מדרבי זכריה ועם היות דבריו קשים לשמוע קצת דמעיקרא בשלא ירד לחלוק דעסק עמה היכי ס"ד דב"ד לא מהני דאם כן מה הועילו בגמ' בהעמדת תורגמן בינייהו שאמרו לענין ייחוד מי עדיף מב"ד וק"ל מכל מקום נראה מדקדוק דבריו דע"כ לא קשיא ליה דפני ב"ד מצילים מהאסור אלא לפי מאי דבעי לאוקמי באשת ישראל משום דקילא ומהני בה ההיא דרבי זכריה אבל לדברי רש"י ז"ל דמוקי לה באשת כהן לא קשיא ליה ואף על גב דהיה שם ב"ד דב"ד לא מהני דאסור בגרושה אפילו בלאו טעמא בעסקו עמה ואף על גב דב"ד ודאי הוא כההיא דרבי זכריה: נמצא לפי זה שהר"ן ז"ל נוסף גם הוא לסברת ר"ת ולא עוד אלא דאפסדנא לקמייתא שדקדקנו מתוך דברי רש"י דסוף בניה וראש בניה משום הנכנסין והיוצאין דוקא אצטריך שהר"ן ז"ל גם כן כתב כדברי רש"י ככתבם וכלשונם ואף על פי שאינו סובר כך אלא שמכל מקום איפשר ללמוד מדבריו להקל בו בחלוץ וחלוצה כמו באשת ישראל שאף על פי שאין קולת אסור חלוץ וחלוצ' כמו גרושת ישראל שלא נשאת שאין שם אלא אסור פנויה בעלמא או חשש קדושין מכל מקום לא חמירא ג"כ כמו גרושת כהן שיש בה לאו וכיון דאסור זה חדוש הוא שחדשו חכמים בגרושה לאסור אף בנכנסת בראש ובסוף אין לך בו אלא חדושו וכל שכן לדעת הרמב"ם שאסור חלוץ וחלוצה מדברי סופרי' אלא שהריב"ש ז"ל בתשובה החמיר אפילו במניקת חברו דגזירה דרבנן היא דלא מהני בה מאי דמהני בשבויה ההיא דר' זכריה וכתב דדוקא בשבויה הקילו אבל לא בשאר איסורים אפילו דרבנן אלא שמכל מקום מתוך דבריו אין הכרח שהוא סובר שסוף בניה וראש בניה הוצרך לענין הדירה ואדרבה מתוך דבריו יש לדקדק דלאסור דירה וייחוד בית לבד סגי שכתב בסיום דבריו תקון דייחוד בית לבד ולא הזכיר דבר אחר ומכל מקום בדבר שאין איסורו ברור כל כך כמו שבארנו יש לגמור מדין גרושת ישראל של הר"ן וכל זה אנו צריכין לפי דברי ת"ה אבל לפי מה שנראה מההיא דלא תתייחד עמו אלא בפני עדים שכתבנו לעיל וכפי דברי התוספות משם ר"ת וכפי דברי הרשב"א ז"ל שכתב בשכיב מרע שגרש את אשתו שמותר לאשתו להשאר שם על ידי שמירת ייחוד ה"נ שרי ולא עוד אלא שבענין העדים הקל הרשב"א שלא להצריך שיהיו עמהם תמיד וכתב בסימן אלף רמ"ג שאין צריך עדים מזומנים להיות עמהם בזמן שתכנס היא אצלו אלא כל שיש עמם עבד או שפחה וכל שאין לבה גס בה אין חוששין לה משום קדושין וכל שזה נכנס וזה יוצא אין חשש בדבר ע"כ ובשומרים דעלמא דשאר איסורים נמי הכי אמרינן דאין השומר צריך להיות יושב ומשמר וכו' הילכך מכל הני טעמי נראה לומר שכל שהם נזכרים בזמן שהחולץ שם שיהיו אחרים עמהם שרי לדור באותו חצר ואין לפקפק גם מטעם האחר שבא בשאלה שמתחלה היה דעתם לחלוץ יש לצדד להתיר כיון שלעולם לא היה איקרובי דעתא בינייהו ואין לומר דבטליה דעתם בכך ואין לחלק מצד דעת' וכה"ג ראיתי בדברי האחרוני' ז"ל שחלקו לענין ירושת נכסי היבמה כשהיה דעתם לחלוץ אף על גב דסברא זו כתבה רשב"ם בענין ירושת הבעל ואיפשר לומר דהירושלמי דמפרש אף על פי שעשה בה מאמר והתוספתא דלא הזכירה בלשון זה אלא סתם הוי מהאי טעמא ובפלוגתא דתנאי דהירושלמי ס"ל כמ"ד מצות חליצה קודמת ולכך לא איצטריך לאשמועינן האי דינא אלא כשעשה בה מאמר דבלא מאמר ליכא לאסתפוקי כלל כיון דמצות חליצה קודמת והתוספתא ס"ל דמצות יבום קודמת הילכך בכל ענין איכא לאסתפוקי בחולץ ואיצטריך לאשמועינן דינא סתמא וכיון שדין זה תלוי בכך זכינו לדין בנדון דידן מהטעם שכתבנו ואף השואל ממהר"ם מפדואה היה עושה סמוכות מסברא זו וכתב וכל שכן לדידן דמצות חליצה קודמת. מעתה בהתאסף יחד כל הטעמים הנז' דאעיקרא דדינא אין האסור ברור ואם תמצי לומר שהוא אסור איפשר שההזהרה להיות אחרים עמהם מועלת והרשב"א שהוא אבי האיסור בדין החלוץ והחלוצה ולא נמצא לפוסק אחר הוא מקיל בענין היחוד כשיש שם נכנס ויוצא ואף גם זאת שמתחלה היה דעתם לחלוץ נראה דשרי. הנה נא ערכתי מלין ודקדוקים קלים לקיומו של התר מדאגה מדבר ודוחק השעה מן החצרות ומן הבתים מצד השרפה אשר שרף ה' ואף על פי שזה ימים על שאלה שנשאלה ממני לא מלאני לבי לסמוך על זה להקל מפני שלא היתה שם שעת הדחק וכבר זכורני שראיתי בדברי הראשונים שהיו נותני' טעם על מה שאין נזהרים באסור חתנא דדייר בבית חמוה מצד דוחק הבתים. מעפר דל:
 
אליהו ן' חיים:
שו"ת ראנ"ח סימן צב
 
/סימן זה מורכב במקור משני שו"ת שסימנם צ"ב, מהפסקה השלישית בד"ה שאלה מעשה היה, מתחיל הסימן השני/ שאלה על ריב ראובן אשר הוציא שטר חוב איך חייב לו שמעון סך כ"ה אלפים לבנים ויצאה אשתו לאה ערבות בעד החוב הנז' ונפטר שמעון וראובן תובע מלאה הערבות שתפרע לו החוב הנז' והשט' הנז' היה כתוב בו איך התחיי' שמעון לראובן כל כך אלפים לבנים מחמת חוב שהתחייב ללוי וזכה ראובן הנז' מכח ירושת אחיו בחוב הנז' ולאה נהיית ערבית וכו' ועל זה השיבה לאה כי יש בידה כתב יד לוי המוריש שנתחייב ליהוד' סך ממון ושנתן בידו משכונות והאמינו עליו על כל מה שיאמר בענין המשכונות והחוב שישאר חייב לוי לו ואומ' יהודה שנשאר לוי חייב לו מהחוב הנז' סך מה והקנה יהודה הכתב הנזכר ללאה הנזכרת בכתיבה ומסירה כהוגן וכתקון חז"ל ועתה טוענת לאה כי אחר שאתה בא עלי מכח מורישך מורישך חייב לי מכח כתב יד זה שהקנני יאודה ויצא זה בזה וטוענ' גם כן כי כבר זה זמן עמדה למשפט על דין זה עם יששכר שבא בפקידות ראובן ומן אז השיבה לו הטענה הנז' ונפטרה בפני הב"ד. עוד הוציאה עכשו לאה הנז' שטר חוב א' שלוי נתחייב לזבולון סך ק' אלפים לבנים ומוציאה גם כן שטר איך זבולון הקנה (לו) [לה] השטר ההוא איהו וכל שעבודיה וטוענת שכיון שיש לה זכות זה על מורישו של ראובן הנז' יצא זה בזה וטוענת גם כן שכבר טענה טענה זו בשכבר בעמדה למשפט עם יששכר אלא שלא הוציאה אז שטר זה בבית דין חזר ראובן וטען חוב זה שאני תובע מלאה איני זוכה בו מדין ירושה מאחי בלבד אלא מדין חוב שהתחייב לי אחי לוי והמחני אצל שמעון לקבל ממנו החוב שהתחייב לו לחובי ושמעון הומחה אצלי והתחייב לפרוע לי החוב הנז' וכבר זכיתי בו קודם מתנת השטרות שנתנו ללאה והומחה אצלי והסתלק לוי מחוב זה ואין לי עסק במה שהתחייב לוי לאחרים ואין בעלי החוב יכולים (לנכות) [לגבות] מחוב זה והוציא ראובן זכרון עדות חתום בעדים מעידים על המחאת לוי שהמחה את ראובן אצל שמעון (לנכות) [לגבות] ממנו החוב הנז'.
 
תשובה תחלה יש לדון בטענת לאה מכח הכתב יד שהתחייב לוי ליהוד' ויהודה הקנה הכתב יד ההוא בכתיבה ומסירה על פי תקון חז"ל כמבואר בשט' מתנה אשר כתב יאודה ללאה שמזקיקין ללאה להביא את יהודה להשבע שיש לו חוב אצל לוי דלא מבעיא לדעת הרא"ש וכל שאר הפוסקים הסוברי' דהמוכר שטר חוב לחברו וטוען הלוה כבר פרעתי למלוה שמזקיקין את הקונ' להביא את המלוה להשבע שלא נפרע ואם אינו מביא יפסיד כיון דאי אמ' נפרעתי נאמן אלא אפילו לדעת הרשב"א שסובר שהמוכ' שטר חוב לחברו וטוען הלוה פרעתי למלוה שאין מזקיקין את המלוה להשבע כיון שהשטר קים בידו בנדון זה יודה שאין מגבין לו לקונה עד שיבא המלוה דעד כאן לא אמר הרשב"א אלא בשטר חוב דמחוסר גוביינא וחיוב החוב מבואר ואין פטורו אלא על ידי פרעון אבל בכיוצא נדון זה ששטר החוב אינו מבורר אם יש שם חוב או לא כיון שהיו בידו משכונות זקוק הוא לומר אם יש שם חוב או לא ומטעם זה אין מועיל לדחות שבועת יאודה אפילו לדעת האומרים שכשאומר הלוה פרעתי שמזקיקין את המלוה להשבע משום דע"כ לא אמרו כן אלא כשהוא בא להוציא שאם לא יביא יפסיד ואין לו כח לגבות אבל בכיוצא נדון זה שהיא אינה באה ליפטר מהחוב שלא היו מזקיקין אותה להביא המלוה להשבע. ועוד נבאר בזה בע"ה אבל מכל מקום מהטעם דלעיל שחוב זה מעקרו אינו מבורר נראה שיש כאן חיוב שבועה וכל שכן בנדון זה שמת לוי שהנפרע מן היורשים אינו נפרע אלא בשבועה דטוענין ליורש שמא פרע המוריש ואף על גב שהוא טענת שמא מיהו אם יאודה ישבע שלוי חייב לו זוכה לאה בטענתה להפטר מתביעת ראובן מחמת חוב לוי ליאודה ואף על גב שחוב לוי אינו אלא כתב יד ואין שם שטר ובכתב יד הוא מחלוקת הפוסקים אם נאמן לומר פרעתי ולדעת האומרים שנאמן לו' פרעתי טוענין גם כן ליורש דלמא פרע המוריש ולא היה יכול יאודה לגבות על ידי כתב יד זה מאת לוי אם היה טוען פרעתי ולא מהיורש מספק דלמא פרע המוריש: איברא דאין הכי נמי אם היה הכוונה להוציא על ידי כתב יד זה אבל הכא שאין אנו באים אלא לפטור את לאה ולהחזיק במה שבידה אף היא יכולה לומר קים לי כסברת הפוסקים דבכתב יד אינו נאמן לומר פרעתי ונמצא לוי חייב לי ויצא זה בזה כל זה לענין הכתב יד אבל לענין השטר חוב שהיא מוציאה שהתחיב לוי לזבולון שאין הלוה נאמן לומר פרעתי ואין טוענין גם כן ליורש דלמא פרע כנז' וליכא חובה בטענת שטר חוב זה ואין מוציאין ממנה לכ"ע ולא עוד אלא שאין מזקיקין אותה להביא לזבולון להשבע שלא נפרע מהשטר חוב שיכולה היא לומר קים לי כהרשב"א אלא דבנדון זה שמת הלוה והפרעון הוא מהיורש היה זבולון זקוק לשבועה מן הדין אלא שעדין יש לדחות מהטעם דלעיל דבכל כי האי גוונא שאין אנו באים להוציא בשטר זה אלא להחזיק במה שביד הנתבע אין כאן חיוב שבועה ואף על גב שחיוב השבועה הוא לזבולון והבא ליפטר היא לאה מכל מקום הכל הולך אל מקום א' וצ"ע מיהו בקנין לאה שטרו של זבולון ראיתי קצת תיוהא שהאותיות אינן נקנות אלא בכתיבה ומסירה והיינו שיכתוב לו שט' קנין קנה לך איהו וכל שעבודיה בקנין ובשטר שעשה זבולון ללאה על מתנת השט' אינו שטר הקנאה שכתב בו קנה לך שטר חוב זה איהו וכל שעבודיה גם אינו כתוב בו שהעדי' שהקנהו על פי תקון חז"ל בכתיבה ומסירה כדרך שכתוב בשטר מתנת כתב יד של יהודה רק כותב בו שבפני העדי' מסר זבולון ללאה שטר פ' וא"ל קנה לך שטר זה הוא וכל שעבודו ואינו אלא שטר ראיה ואינו מזכיר בו שכתב לה ללאה כלום אלא שאמר לה וכו' אלא שכבר כתב הר"ן בפ"ק דקדושין דשטרי ראיה דידן מהנו מדין שטר קנין וחשיבי כשטר קנין ועוד דאפשר דכיון שכתוב בשטר שאמ' לה קנה ליך השט' וכל שעבודו אפשר שיש בכלל זה עדות על הכתיבה דומיא דהאומר נתתי שדה פלוני לפלוני דבפרק השולח דקאמר עלה רבי יוחנן וכלן בשטר. ולענין מה שטוען ראובן שהחוב הזה אינו זוכ' בו מדין ירוש' בלבד עד שיתגלגל עליו מה שמורישו חייב אלא מדין זכות ההמחאה שזכה בחוב זה אינו טענה כיון ששטר החוב כותב בפירוש מדין ירושה ואפי' אם לא היה מועיל זה לבטל עדות העדים המעידים שלוי המחה את ראובן אצל זבולון לקבל ממנו חוב זה והיה זבולון מתחייב לפרוע לראובן מכח עדות זה מכל מקום לגבי ערבות לאה אין זכרון לראשונים המעידים על ההמחאה ואין עדים מעידים כלל שלאה יצאה ערבנית על חוב ההמחאה וחיוב ערבותה אינו אלא בשטר הכתוב בו זכות ירושת ראובן וחיוב זבולון לראובן מכח ירושת אחיו ועל חיוב זה התחיבה לאה לא של זולתו וחיוב זה הרי הוא נפקע על ידי חוב המוריש שחייב לה מכח הכתב יד והשטר שכתוב בהם מהמתנות שנתנו לה אלא שנשאר עוד לדקדק אם נותני השטרות חוזרים עכשו ומוחלין השטרות מהני בכי האי גוונא להפקיע חוב השטרות דהמוכר שטר חוב וחזר ומחלו מחול אבל יש לומר דכי האי גוונא לא מהניא מחילה דהא ודאי במוכר שטר חוב דגבה מקבל השטר עד שלא מחל הנותן מחילה דבתר הכי לא מהניא והכא כיון שלאה היתה חיבת לו הרי מתנה שנתנו לה השטרות חשיבא כגבוי ועומד וכמו שמתבאר מתוך סוגית ב' שהוציאו שטר זה על זה זה גובה וזה גובה דבפרק דייני גזרות. והריב"ש ז"ל בסי' (שס"ו) [שצ"ו] במי שהתחייב לחברו כור חטין והלא /והלה/ טוען מהחיב לו החטין (היה) [שהיה] חייב לו דינרין ועל זה היה מתעכב מלפרוע לו ובין כך ובין כך הוקרו החטין ובא המלוה ואמר ליה הא לך מה שאתה טוען שאני חייב לך ותן לי חטי והלא /והלה/ אומר מאותה שעה זכיתי בחטין בעד החוב שלי וחלק עם חכם אחד אם זכה אם לאו ולדעת החולק זכה משעה ראשונ' ולא נחלק שם אלא מפני שאין בקיאין בשומא וכו' ואף על פי שבנדון דידן גם כן היו נותני השטרות מחוייבין שבועה כמו שכתוב לעיל לא משום הא חשיב מחוסר גוביינא.
 
ועוד דהשת' דאתינן לזה אפשר דאין כאן חיוב שבועה דהא טעמא דשבועה אינו אלא דאיכא למימר נפרעתי במגו דאי בעי מחיל והכא ליכא האי מגו. מעפר דל. אליהו ן' חיים:
 
/מכאן מתחיל בספר סי' צ"ב השני/ שאלה מעשה היה באיש אחד שקנה שפחה גויה קטנה כבת ד' או ה' שנים וגדלה בביתו והיתה שומרת דת יהודית בכל הדברים והשיאה לאיש עברי וקדש אותה כמנהג ולא נעש' עמה דבר של גרות כלל רק קוד' נשואיה הטבילת' אשת האיש הנז' בינה לבינה ושלא מדעת בעלה והכניסוה לחופה עם הבעל וברכו להם ברכת ארוסין ונשואין כמנהג ובא עליה הבעל ועכשו שואלין ודורשין כדת מה לעשות בענין ומה משפט האיש הזה עם האשה הזאת וקדושיו ונשואיו:
 
תשובה האשה הזאת כיון שלא הוטבלה לא לשם עבדות ולא לשם גרות גויה גמורה היא ואסור לישראל לבא עליה וקדושיו אין תופסין בה כלל ואפילו היתה טבולה לשם עבדות מכל מקום כל עוד שלא כתב לה רבה גט שחרור ולא שחררה אסורה לישראל משום לא תהיה קדשה וכו' ואפילו לדעת הרמב"ם ז"ל שהעמיד לאו דלא תהיה קדשה לבא על הפנויה כבר כתב בפרק י"ב מהלכות איסורי ביאה שאונקלוס המתרגם כלל בעילת עבד ושפחה בכלל לא יהיה קדש ולא תהיה קדשה ואף על פי ששפחה זו נרא' לכאורה שיצאה לחרות כיון שהשיאה רבה לישראל כדאמרינן פרק השולח דעבד שהשיאו רבו אשה יצא לחירות דאי לאו דשחרריה לא הוה עביד ביה אסורא מ"מ היינו לענין הפקעת ממון אבל לענין להתירו בבת ישראל צריך גט שחרור וכן כתבו עלה דההיא דהשיאו רבו אשה הרמב"ם והרי"ף והרא"ש (י"ל) [ז"ל] דכופין אותו וכותב לו גט שחרור וכן כת' הרמ"ה בפירוש והביא דבריו בטור י"ד סימן רס"ז וז"ל וכתב הרמ"ה שמקודשת מספק וכופין את רבה לכתוב לה גט שחרור ואי בעי לשהויי בתר הכי בעיא קדושי אחריני דקדושי קמאי ספק קדושין נינהו ואי לא בעיא לשהויה אחר כך בעי גט לקדושי קמאי דמשום אומדן דעת' מפקינן ממונ' אבל גבי אסור לא אזלי' בתר אומדן דעת' להתיר בלא גט שחרור בין בהשיאו רבו בין בנושא את שפחתו ואף הרא"ש ז"ל שכתב והא דמצרכי' לה גט שחרור משום שלא יאמר האדון לא שחררתיו ועבדי הוא אבל ודאי אנן אזלינן בתר אומדן דעתיה דודאי שחרריה ומפקיעין אותו ממנו ומותר בבת חורין מדלא קאמר ואסור באשתו עד שישחררנו לאו משום דכיון דאיכא אומדן דעתא דודאי שחררו מותר בבת חורין דהא לא עדיף ממפקיר עבדו לחרות בפי' דעדין צריך גט שחרור להתירו בבת חורין וכן כל היכא דאמרינן דיצא לחרות דמכל מקום צריך גט שחרור להתירו בבת ישראל אלא דס"ל להרא"ש דכמו דהאי אומדנא סגיא להפקיעו מרשותו ה"ה נמי סגי להתירו בבת חורין דאמרינן דאי לאו דכבר נתן לה גט שחרור לא הוה משיאו אשה ומאומדנא אמרי' דודאי שחררו שחרור גמור המתירו בבת ישראל והרמ"ה סובר דמכל מקום ספקא הוי ולא אמרינן ודאי שחררו לענין אסורא הילכך בנדון זה שהרב והשפחה וכלם מודים ויודעים שלא נתן לה גט שחרור אין בן חורין מותר בה אבל מה שכתב הרמב"ם בהלכות עבדים דבכל מקום שיש גלוי דעת שהוציאו מרשותו שיצא לחורין כל שידענו שלא כתב גט שחרור לא מהני כלל להתירו בבת חורין וכל הלשונות שאמ' חכמים שמועילי' בגט שחרור אם נאמרו בע"פ לא מהנו כמו שכתב הרמ"ב' /הרמ"ב*ם/ בפי' והיינו לענין להתירו בבת ישראל אעפ"י שכבר יצא לחרות וכן מפקיר עבדו שיוצא לחרות מ"מ צריך גט שחרור להתירו בבת חורין איברא שצריך להבין קצת דמה שאמרו שהעבד קונה עצמו בג' דברים בכסף בשטר ובראשי איברים למאי הלכתא אמרו כן אם להפקיע עצמו מהשעבוד ולעולם צריך גט שחרור אפילו בלא שטר אלא בדברים ובמפקיר עבדו יוצא מדי שעבוד ואם להיות לגמרי בן חורין ולא יצטרך עוד דבר אי איפשר דבראשי איברים נמי צריך גט שחרור כמו שפוסק הרמב"ם ז"ל מיהו מדברי הר"ן גבי עשיתי עבדי בן חורין הרי הוא בן חורין דקאמר עלה רבי יוחנן וכלן בשטר משמע דאף לענין הפקעת ממון לא מהנו דברים שבע"פ אלא צריך שטר ושמא משום דהני לישני גריעי מכל מקום מפקיר עבדו קשה וכן הניח לו רבו תפלין ומפר נדרי עבדו וכיוצא בהם דמשמע מדברי הרמב"ם דעל ידי אותו גלוי דעת הוא בא לשחרר הילכך אשה זו ודאי צריכה היא לגט שחרור כדי להתירה לבעלה ומכל מקום אפילו אחר שנתן לה גט שחרור עדין היא גויה גמורה שהרי לא נעשה עמה דבר של גרות דטבילה שהטבילתה האשה ההיא בינה לבינה לא עלתה לה לדעת רוב הפוסקים כמו שאבאר ב"ה גם לא היתה שם קבלת מצות ולכאורה נראה דקבלת מצות מעכבא שהרי אפילו האומרים דבטבילה לא בעיא ג' כלם כאחד אמרו דבקבלת מצות בעינן ג' אפילו בדיעבד ואלו לא הוה מעכבא אמאי לא מהניא בלא ג' מיהו הנמוקי ז"ל בפרק החולץ עלה דמודיעין אותו וכו' כתב וסברא דרבוותא שאם לא הודיעוהו אינו מעכב והכי משמע פ' כלל גדול ואין לומר כלל דמודיעין אותו מקצת מצות קלות ומצות חמורות לאו היינו קבלת המצות שהרי אחר כך גבי מטבילין אותו וב' ת"ח מודיעין לו מקצת מצות קלות ומצות חמורו' כתב דהשתא על ידי טבילה הוא נכנס בכלל גרות הלכך בשעת טבילה צריך לקבל עליו עול מצות משמע דמודיעין אותו היינו קבלת מצות ואיפשר היה לומר שמה שכתב שאם לא הודיעוהו לא מעכבא לאו אמודיעין מצות קלות וחמורות דהויא תחלת ובשעת הטבילה דהויא קבלת מצות קאי אלא אמודיעין אותו עונשן של מצות דלא הויא בשעת הטבילה ג"כ אלא (מאומדנא) [מקודם] ועלה קאמר דלא מעכבא אבל קבלת מצות ודאי מעכבא אלא דההיא דפ' כלל גדול דמינה מייתי ראיה עלה דהויא אפילו לקבלת מצות וא"נ אמודיעין מצות קלות וחמורות קאי היינו מודיעין בתחל' קודם טבילה דלא מעכבא משום דבשעת טבילה יודיעוהו אבל מכל מקום קבלת מצות בשעת טבילה מעכבא:
 
ושמא הנמוקי רוח אחרת אתו דס"ל דבקבלת מצות נמי לא בעי ג' ודבריו אעיקרא דהאי דינא מוכיחים כן שכתב עלה דההיא דמי לא טבלה לנדתה ויש מקשים והיכי עלתה אותה טבילה כיון שלא היתה בב"ד והא אמרינן לקמן זיל האידנא ותא למחר משום דאין טבילה בב"ד בלילה ותירצו דכל שמל בב"ד וקבל עליו בפניהם לטבול והודיעוהו קלות וחמורות אף על פי שטבל שלא בבית דין טבילתו טבילה בדיעבד והא דאמרינן זיל האידנא ותא למחר היינו כגון שלא קבל עליו בבית דין לטבול. והנה אף על גב דבתחלת לשונו כותב כל שמל בבית דין וקבל עליו בפניהם לטבול והודיעוהו קלות וחמורות כיון שאחר כך לא כתב אלא והא דאמרי' זיל האידנא כגון שלא קבל עליו בבית דין לטבול נראה דלא קפיד שיהיה בבית דין אלא שיקבל עליו לטבול דאההוא קבלה בעינן בית דין אבל אקבלת מצות דאמרינן עלה מודיעין אותו וכו' לא בעי ב"ד ומ"ש בתחלת לשונו כל שקבל בפניהם לטבול והודיעוהו לאו דוקא אלא שאם עשו כן ודאי מהניא טבילה שלא בבית דין אבל לעיל אפילו בקבל בפניהם לטבול בלבד מהני: עוד איפשר לי לומר דנהי דבקבלת מצות נמי בעיא ג' ואפילו בדיעבד וממילא משמע דמעכבא מיהו היינו בשלא היתה טבילה בפני ג' דאז קבלת מצות ודאי בעי ג' וממילא משמע דמעכבא אבל כשהיתה טבילה בפני ג' לא בעיא קבלת מצות אחרת בג' דאין לך קבלה גדולה מן הטבילה וכי האי גוונא מודיעין אותו ודאי לא מעכבא מיהו הטור ז"ל כתב וכל עניניו בין להודיעו המצות לקבלם בין המילה ובין הטבילה צריך שיהיה בג' כשרים לדון וביום ומיהו דוקא לכתחילה אבל בדיעבד אם מל אותו או טבל בפני ג' ובלילה אפילו לא טבל לשם גרות אלא איש שטבל לקרויו ואשה שטבלה לנדותה הוי גר ומותר בישראלית חוץ מקבלת המצות שמעכבת אם אינו ביום ובג' ומשמעות דבריו נראה דלעולם בעיא ג' לקבלת המצות אפילו בדיעבד וממילא משמע דקבלת מצות מעכבא ונמצא דאשה זו שלא היתה שם קבלת מצות כלל אין כאן שמץ גרות כלל גם בענין הטבילה שהטבילתה האשה ההיא בינה לבינה יש לדון בה הרבה ונמצאו בדינא חלופי סברות נתלו בההיא דהחולץ דאמרינן ההוא דהוו קרו ליה בר ארמייתא אמר רב אסי מי לא טבלה לנדותה וכן בעובדא אחרינא מי לא טבל לקרויו ופרש"י ז"ל עלה מי לא טבלה לנדותה ואותה טבילה עולה לה לטבילת דת יהודית וכן מי לא טבל לקרויו ולפי שטה זו דאותה טבילה דנדות עולה לטבילה משמע קצת דבטבילה לא בעינן ג':
 
איברא שאין הכרח בדבר מדברי רש"י שאיפשר לומר דמי לא טבלה לנדותה בפני ג' קאמר אלא דמשום דלא היתה הטבילה לשם קדושת ישראל היו מסתפקים בדבר ומסיק דמכל מקום מהניא וכמו שכתב הנמוקי עלה אבל התוספות כתבו תימא דאמ' דגר צריך ג' ואפילו למאן דאמר דחד נמי כשר לדין מכל מקום אין דרך נשים להביא איש עמהן בשעת טבילה וכו' וי"ל הא דבעיא ג' היינו לקבלת המצות אבל לא לטבילה אף על גב דאמרינן לקמן וב' ת"ח עומדים מבחוץ היינו לכתחלה וכו' וכדברי התוספות כתב הרא"ש גם כן ונמצא לפי דבריהם ולפי דברי רש"י כפי מה שהתוספות סוברים שאין דרך נשים להביא איש עמהן בשעת טבילה עולה דבטבילה לא בעינן ג' אלא בקבלת המצות אמנם הנמוקי כתב שם דההיא טבילה היתה בפני ג' ולא מהניא שלא בפני ג' והרי"ף ז"ל כתב ואי קשיא לך הא דרבי יוחנן גר צריך ג' לא קשיא הך דרב אסי ודרבי יהושע בן לוי דיעבד הוא דלא פסלינן ליה לכהונה הואיל וטבל לקרויו דאי לאו גיורא הוא לא הוה טביל לקרויו והא דרבי יוחנן לכתחלה דלא נהגינן ביה מנהג גר ולא מנסבי' ליה בת ישראל עד דטביל בפני ג' ומדבריו נראה שאינו מפרש כפרש"י דטבילת נדות וקרי סלק' לטבילה אלא דכי טבלה לנדותה או לקרויו הוי ראיה דהוי גר ושנתגייר בפני ג' בקבלת מצות ומילה וטבילה כדינו ואף על פי שהרא"ש והנמוקי כתבו משם הרי"ף בענין אחר משמע דבריו כמו שכתבתי וכן הם דברי הרמב"ם ז"ל שכתב בפרק י"ג מהלכות אסורי ביאה טבל בינו לבין עצמו ואפילו בפני ב' אינו גר בא ואמר וכו' גיורת שראינוה נוהגת בדרכי ישראל תמיד כגון שתטבול לנדתה ותפרוש מעסתה וכן גר שנוהג בדרכי ישראל שטובל לקרויו ועושה כל המצות הרי הן בחזקת גרי צדק ואף על פי שאין שם עדים שמעידים בפני מי שנתגיירו ונמצא כפי דברי הגדולים האלה דלעולם לא מהניא טבילה דבינו לבין עצמו וטבלה לנדתה וטבל לקרויו לא מהני אלא לראיה בעלמא על שטבלו והתגיירו כראוי ואפילו בפני ב' כתב הרמב"ם ז"ל דלא מהניא טבילה וגרות כמו שכתב טבל בינו לבינו ואפילו בפני ב' אינו גר וכן בדין דכשתמצי לומר דבעיא בית דין דמשפט כתיב ביה ב' גם כן לא מהנו. ויש לדקדק בדברי התוספות והרא"ש ז"ל שאחר שהקש' מההיא דגר צריך ג' דמשפט כתיב ביה ותירצו דהיינו דוקא בגרות דקבלת מצות אבל לטבילה לא בעי' ג' הקשו מההיא דב' ת"ח עומדין מבחוץ ודחו מה שדחו משמע דאם תמצי לומר דטבילה נמי בעי ג' דמשפט כתיב ביה אתיא שפיר ההיא דב' ת"ח עומדין אף על גב דאכתי לא הוו ג' אלא ב' מיהו התוספו' כתבו לקמן עלה דההיא דמשפט כתיב ביה דרבי יוחנן אית ליה בירוש' שנים שדנו דיניהם דין ויש לדחות וק"ל והנמוקי הביא סברת י"א שהם מתרצים דלכתחילה בעי' ג' אבל אם בדיעבד טבל שלא בפני ג' מהני וסברא זו ייחס להרי"ף ז"ל גם כן ומדקדוק דבריו נראה שם דאפי' לכתחלה יכול לטבול שלא בפני ג' לדעת אותם המתרצים אם הוא שעת הדחק שכתב שם על החלוק הנז' והא דא"ל זיל האידנא ותא למחר היינו כגון שלא קבל בב"ד לטבול ואיכא למידק דאמאי אצטריך לתרץ כן כיון שהמתרצים ההם לא אמרו דמהניא טבילה שלא בפני ג' אלא בדיעבד כמו שנראה ממה שכתב טבילתו טבילה בדיעבד וכן כתב אחר כך גם כן בסברת הרי"ף וההיא דזיל האידנא ותא למחר הויא לכתחלה אבל נראה דמשום דהוי לילה והיה צריך לשהות עד למחר שהוי מצוה לא משהינן וחשיב כמו דיעבד וכמו שאמרו הראשונים בכמה דברים בשעת הדחק דהוו כמו דיעבד ומ"ה אי לאו דעדין לא קבל הוה מטביל ליה בלילה אפי' לכתחלה ולא אמרינן דלכתחלה לא אלא כשאפשר לתקן בקל הדבר וע"כ לומר כן דהא לדעת כל המפרשים האלה שלא רצו לחלק בין לכתחלה לדיעבד וס"ל דההיא דלקמן מיירי אפי' ועכובא ע"כ צ"ל דההיא דזיל האידנא ותא למחר חשיב להו כבדיעבד דאם לא כן היכי דייק תלמוד' מינה שמע מינה גר צריך ג' לעכובא הכלל העולה מהדברים שאפי' כשקבל בפני ג' אם הטבילה לא היתה בפני ג' איכא פלוגתא דרבוותא אי מהניא ההיא טבילה אי לא דלדעת הנמוקי והרי"ף והרמב"ם לא מהניא ולדעת התוספו' והרא"ש מהניא וא"כ טבילה זו שהוטבלה האשה הזאת שלא בפני ג' לא מהניא לה מידי כ"ש שלא היתה קבלת מצות בפני ג' ובכל כה"ג לכולי עלמא לא מהניא כדכתי' לעיל ולא חשיבא גיורת עד שתקבל מצות ותטבול בפני ג' מיהו בהא מספקא לי לדעת הסוברים דכשנעשת קבלת המצות בפני ג' מהניא הטבילה אפי' שלא בפני ג' אם לא היתה שם קבלת מצות כנדון דידן אלא הטבילוה סתם שלא בפני ג' ואחר כך קבלה מצות בפני ג' אי מהניא אי לאו והתוספות גבי מטבילין אותו מיד כתבו משמע שהמילה קודם טבילה וכדאמרי' עד שימול ויטבול ותימא דאמ' בהערל מעוברת שנתגיירה בנה אין צריך טבילה ואור"י דשני התם דאכתי לא חזי למילה ומדבריהם יש ללמוד דאפי' בדיעבד שקדמה טבילה למילה לא מהניא היכא דאיפשר דאם לא כן מאי קשיא מההיא דגיורת דתני בדיעבד שכבר טבלה ומיהו אכתי יש לספק דשמא היינו דוקא גבי דיעבד שהוא כמו לכתחלה דומיא דבן שאיפשר להטבילו אחר כך ומ"ה קשיא להו דאמאי אמרינן אין בנה צריך טבילה כיון דאיפשר לתקן שתהא מילה קודמת ומתרצים דהיכא דלא איפשר להקדים המילה לא חל בה דין קדימת (מעלה) [מילה] וא"צ טבילה אחר כך אבל מכל מקום כשאי איפשר לתקן כגון שטבל ומל וקדש בת ישראל אכתי יש לספק אם בדיעבד מהני אם לאו די"ל דע"כ לא קשיא להו אלא משום דאמרינן אין בנה צריך טבילה דמשמע דאפילו לכתחל' ובמקום שאיפשר לתקן אינו צריך טביל' אחר מילה אבל היכא דקדמה טבילה למילה וקדש בת ישראל או כיוצא בזה חשבינן ליה גר ודאי דהוי כדיעבד ודכוותה בנדון דידן אם אחר הטבילה קבלה מצוות בפני ג' ואחר כך נתקדשה יהיו קדושיה קדושין והנמוקי גבי שהויי מצוה לא משהינן כתב וז"ל וא"ת למה משהין אותו למילה בתחילה ולהמתין עד שיתרפא יטבילוהו בתחלה י"ל דכשהוא ערל אין טבילה מועלת דה"ל כטובל ושרץ בידו ואפילו בדיעבד מעכב ותדע וכו' אבל הרמב"ן ז"ל כתב דבדיעבד אם טבל קודם מילה עלתה לו טבילה והביא ראיה (מרא"ז) [מפ' הערל] גיורת מעוברת שטבלה אין בנה צריך טבילה כו' אבל הרא"ה דחה ראי' זו דשאני התם דכשהוא במעי אמו אינו בן מילה והרי הוא כנקבה דסגי לה בטבילה. ומכלל דבריו נראה שמה שכתב תחלה דטבילה קודם מילה מעכב אפילו בדיעבד היינו בדיעבד דבכי האי גוונא שאיפשר לתקן מדמייתי הרמב"ן דפליג אהך סברא ראיה ממעוברת שטבלה אין בנה צריך [טבילה] אחריה ועדין איפשר לומר דבדיעבד דאי אפשר לתקן כגון שקדש בת ישראל הוי גר ומעתה בנדון שלפנינו אם אחר הטבילה שהטבילתה גברתה היתה מקבלת מצות בפני ג' נראה לכאורה שבאנו למחלוקת הגדולים האלה דלדברי הרמב"ן אין צריך עוד להטבילה ולדעת החולקים צריכה טבילה ומכל מקום אם כבר קבל' הקדושין אחר קבלת המצות שאחר הטבילה איפשר דהוו קדושין אפילו לדעת החולקים עם הרמב"ן דבדיעבד דכי האי גוונא מודו כדכתיבנא אלא שיש לספק אם נלמוד מדין המילה לקבלת המצוות שהסברא נותנת שכל שאין שם קבלת מצוות טבילה לא הויא מידי ואפילו המכשירים בהקדמת טבילה למילה הכא יודו ואפילו בבדיעבד גמור שקבלת קדושין אינם כלום ועוד שאיפשר לומר דמאי דאמרינן דכי הויא קבלת מצות בפני ג' סגי אעפ"י שהטביל' היתה בינו לבינו לאו משום דבטבילה לא בעינן ג' אלא משום דאמרינן דכיון שקבל מצות תחלה בפני ג' הטבילה שטובל אחר כך גם כן הרי היא כאלו נעשת בפני הג' ההם כיון שבפניהם קבל מצוות ובכלל ג"כ קבלתו מקבל גם כן בפניהם שיטבול אבל לעולם טבילה נמי בעיא ג' וכיון שכן כל שלא היתה שם קבלת מצוות בפני ג' מקודם ההיא טבילה כמאן דליתיה וקבלת מצוות בפני ג' אחר כך לא משוויא לה לטבילה למפרע כאלו היתה בפני ג' וזה היה נראה לכאורה מתוך לשון הנמוקי שכתב ויש מקשין והיכי עלתה אותה הטבילה כיון שלא היתה בב"ד והא אמרינן לקמן זיל האידנא ותא למחר משום דאין טבילה בב"ד בלילה ותרצו דכל שמל בב"ד וקבל עליו בפניהם לטבול והודיעוהו קלות וחמורות אף על פי שטבל שלא בב"ד טבילתו טבילה נראה מלשונו דמשום שקבל עליו בב"ד לטבול הוי כמו טבל בפני ב"ד מיהו כד מעיינת בדבריו שפיר נראה דאין לומר כן כלל מדפריך עלה מההי' דזיל האידנ' ותא למחר דאם איתא דבטבילה לא בעינן ג' אמאי לא הטבילו ואם איתא דהא דבטבילה לא בעינן ג' היינו משום דג' דקבלת מצוות הוו להו כאלו עמדו בשעת הטבילה ליכא לאקשויי כלל ממאי דלא אטבליה בלילה דמכל מקום אף על גב דלא בעינן ג' לא ילפינן מינה ללילה אלא נראה ודאי דטעמא דמ"ד דטבילה לא בעי' ג' היינו משום דס"ל דמשפט לא קאי אטבילה אלא אקבלת מצוות ולפי זה לא בעי' יום ומה מקשה עלה מטבילת לילה וכן נראה גם כן ממה שהק' לדעת המפרשים האלה דהא בגרות משפט כתיב (משפט) [משמע] דבעיא ג' וכיון דמל ולא טבל כאלו לא מל א"כ אין ספק שגם בטבילה בעי' ג': איברא שבדברי התוספות איפשר לומר כן שכתבו וי"ל הא דבעי' ג' היינו לקבלת המצוות אבל לא לטבילה וי"מ דכיון דידוע לכל שטבלה כאילו עומדים שם דמי ומיהו קשיא דטבילת נדה בלילה ולקמן אמרינן דאין מטבילים גר בלילה אבל אי לא כתיב משפט אלא אקבלת מצות אתי שפיר ולכאורה היה נראה לפרש דברי התוספות ע"ד זה דמעיקרא תרצו דלא בעי' ג' אלא בקבלת מצות דכי כתי' משפט אקבלת מצות בלחוד הוא דכתיב ועוד תרצו דכיון דידוע לכל שטבלה וכו' ואחר כך הקשו מטבילת גר בלילה ועל תרוץ זה איכא לאקשויי לכאורה דאת"ל דבטבילה לא בעי ג' אמאי אין מטבילין גר בלילה אבל אי אפשר לומר כלל שהוא מה שהקשו התוספות ומיהו טבילת נדה וכו' דאם כן לא היה להם להקשות מכח דטבילת נדה בלילה אלא היל"ל ומיהו לקמן אמרינן דאין מטבילין בלילה וכפי מה שתרצו דלא בעינן ג' אלא בקבלת מצות ק' אבל התוס' ודאי אינם מקשים כלל לתרוץ א' מהא דאין מטבילין בליל' משום שיש לתרץ כדלקמן אב' כלפי מה שתרצו שכיון שידוע לכל שטבלה וכו' הק' דטבילת נדה בלילה ולקמן אמרינן דאין מטבילין גר וכו' ואחר כך אמרו אבל אי לא כתיב משפט אלא אקבלת מצות כלו' דאם תמצי לומר כתרוץ א' אתי שפיר זה היה נראה לכאורה בהבנת דברי התוספות אבל הוא קצת דחוק שאם כן לא היו צריכים התוספות להאריך כאן לומר אבל אי לא כתיב משפט וכו' ולא היל"ל אבל לתרוץ א' אתי שפיר ומתחלה מיד הי"ל כשאמרו התרוץ ההוא דהא דאין מטבילין בלילה הוי מדרבנן לכן נראה יותר לומר שכשתרצו התוספות דלא בעי' ג' אלא לקבלת מצוו' היינו משום דג' דקבלת מצות סלקי להו לדטבילה נמי כיון שבפניהם מקבל עליו לטבול והוא קרוב לתרוץ האחר שמתרצים ועוד דכיון שידוע לכל שהוא טובל וכו' ונפקא מינה דלקבלת מצוות נמי סגי בכי האי גוונא משום דידוע לכל ולב' התרוצים לא קשה כלל מאין מטבילין בלילה דלעולם משפט בעי אבל התוספות מקשים לב' התרוצים גם יחד דטבילת נדה היא בלילה ולקמן אמרינן דאין מטבילין בלילה ואם כן היאך מהניא טבילת נדה לגרות ואח"כ אמרו אבל אם נאמר תרוץ אחר שלישי דלא כתיב משפט אלא אקבלת מצות אתי שפיר והא דאין מטבילין בלילה הוי מדרבנן ולפי זה זכינו לדין דלתירוץ א' של התוספות וכל הנמשכים לדרך זה אם טבל שלא בג' אף על גב דאחר כך קבל מצוות בפני ג' לא מהני ודאי כמו אם קבל מצוות בפני ג' ואחר כך טבל בינו לבינו בהא סלקינן ובהא נחתינן דשפחה זו הויא גויה גמורה וצריכה לקבלת מצות ולטביל' אחרת בפני ג' ואחר כך יחזור לקדש' דקדושין שקדשה בגיות לא מהני לה ולענין הברכה היה נראה ג"כ שצריך לחזור ולברך כיון שהברכה שברכו היתה בזמן שלא היתה בת קדושין ולא בת ברכה ואף על גב דבמרדכי בקדושין יש תשובה ארוכה מהרב משנ"ץ והעולה מכלל דבריו שם הוא דברכ' שנעשת על קדושי טעות שלא הועילו לקדושין וזקוקין לקדושין אחרים אפילו הכי אינם זקוקים לברכה אחרת דברכה כל דהו שנעשת מקודם מהניא לבתר הכי מכל מקום נראה לעניות דעתי דלא דמי כלל דהתם הוו מיהא מקהל דבני קדושין ובני ברכה נינהו וקצתם תקינו להו רבנן נמי נשואין אבל ברכה דגיות אין שום סברא בעולם שתועיל לזמן היהדות ומיהו קצת מספק' לי מפני תרוץ א' שכתבו התוספות בההיא דטבילה דכיון דהכל יודעים שהיא טובלת ה"ל כטבלה בפניהם ושמא דבקבלת מצות גם כן יש לומר כן ולפי זה שפח' זו שהכל היו יודעין שקבל' מצוו' והית' שומרת דת יהודית מהני לה להיותה גיורת ולקולא ודאי אין לסמוך על תרוץ זה שלא להזקיקה קבלת מצות וטבילה וקידושין אחרים אלא צריכה לכלן וכדכתי' מיהו היכא דנפק מינה חומרא כגון לפוטרה בלא גט או לענין לחזור ולברך דאיכ' ספקא דברכה שאינ' צריכ' איפשר דיש לחוש לאותו תרוץ ולומר דהויא גיורת וקדושיה קדושין וברכתה ברכה וחששא דכלה בלא ברכה אסורה לבעלה ליכא כשעשה לה חופה וכיון שכן כשקדש' אחר כך ונתיחד עמה מותרת לו והברכה אינה מעכבת כמו שכתב כל זה במרדכי שם ואין כאן אלא ריוח דשכר ברכות ולאפוקי נפשין מספק ברכה שאינה צריכה עדיף דאית ביה אסור לא תשא ומכל מקום אין לו לבא עליה עד שיעברו ג' חדשים כדי להבחין בין זרע הנזרע בקדושה לנזרע שלא בקדושה ואפילו לא בא עליה קודם גרות אלא ביאה ראשונה או אפילו לא בא עליה כלל צריכה להמתין דהלכה כר"מ בגזרותיו דגזר בין ארוסות בין נשואות וכמבואר ביבמות ובפרק אלו נערות ופשיטא דלא שייך כאן טעמ' דמתהפכ' דהיא הית' סבורה שהיא באשות אצל בעל'. מעפר דל.
 
אליהו ן' חיים:
שו"ת ראנ"ח סימן צג
 
הן תראני החכם הבן יקיר לי שאהבה נפשי יצ"ו את כל תוקף דברי המורים לצדקה כדת מה לעשות באיש המחרף את גבאי ההקדש תוך קהל ועדה והוא אחרי כן בחלון ביתו בעד אשנבו אמר עליו שהיה מוחרם ומנודה ובקש ממני אחוה דעי אף אני בתוך לבאים ולא נענתי לו מצד הסכמתי שלא להשיב לאחד מן הצדדים אך אמרתי באזניו דעתי בענין ובקש מאתי לכתוב לו דברי כמשיב בהלכה ולא למעשה ולהתלמד הוא דעבד לגרמיה הוא דעבד על פי הדברים האלה שלחתי את ידי ואהי כמשיב ידי להלכה ולא למעשה כי עם היות כי חק הגבאים לשמוע בקול מחרף ומגדף וכאותה שכתב המרדכי הגבאי אם יחרפוהו העניים לא יחוש כי יותר טוב לו ויותר זכותו גדול וכו' ולעניות דעתי יש סמך לזה בגמר' בפרק י' יוחסין במשנת ד' משפחות אין צריכות בדיקה דחד מינייהו גבאי צדקה ומפרש בגמר' טעמא דכיון דאמ' מר ממשכנין על הצדקה אפי' בע"ש אתו לאנצויי תמיד ואי הוה בהו מלתא מימר הוו אמרי להו מכל מקום כל זה איננו שוה לפטור המחרף ככל מחרף את חברו ואדרבה יש להחמיר בו יותר אחר היותו ממונה לרבים ועוסק במלאכת שמים ושליחותייהו קעביד וכל שכן אם היה החרוף בדבר השייך בעסק הגבאות שנתמנ' עליו דהוי כמצער שליחא דרבנן ולעו' לא גרע ודאי מדין כל מבייש חברו בדברים שמוסכם מכל הפוסקים שחייב לפייס את חברו כאשר ישיתו עליו הבית דין הכל לפי המבייש והמתבייש ודברי החרוף ומנדין עליו לקיים את אשר נגזר עליו ובמה שאמ' לחברו בדברו בעד החלון על הגבאי שהיה מנודה ומוחרם אם באנו לדון בדברים אלה כאלו אמר לגבאי עצמו שהוא מנודה ומוחרם אף על פי שאין לדון בזה דין מנדה חברו שלא כדין שלא נדה והחרים אותו אלא שאמר שהיה מנודה ומוחרם מכל מקום גם בכיוצא בזה איכא עונש נדוי ואמינא לה מההיא דהקורא לחברו עבד יהא בנדוי דרש"י ז"ל פי' שם הוא זלזל בישראל לקרותו עבד אף הם יזלזלו בו והתוס' פי' דהוי מדה כנגד מדה משום דמוקי ליה בארור דכתיב ארור כנען כו' ויהא בנדוי היינו דמשמתין ליה כדהוכיחו שם התוס' נמשך לפי הפירושים כמבואר למדקדק בדבריהם שם וממנה יש ללמוד במאן דמוקי ליה במנודה ומוחרם כההיא דעושין לו מדה כנגד מדה וכל זה פשוט אם היה קורא אותו מוחרם ומנודה אבל מצד שלא אמר זה הדבר אלא שמדי דברו עם אחר קראו כן איפשר לבעל דין לחלוק ולומר שלא החמירו בזה כמבזה ת"ח דהוי אפקרותא אפי' שלא בפניו (בהדיא) [כההיא] דידענא בי' דקעסק וכו' וכמספר אחר מטתן של ת"ח ודוקא בקורא לחברו אמרו ואין הוראה שאמר הדברים כמתריס כנגד הגבאי אלא כמדבר עם האחר כאשר ידבר איש אל רעהו ומ"מ צריך הוא לפייס את הגבאי כמו שכתבתי ואף גם זאת מצד הסכמת הקהל שהסכימו שלא לחרף את הגבאי ותוספת חומרתם בהסכמותיהם שהעובר עליהם כעובר על נח"ש שיש בזה חומרא יותר ואם כונת הסכמתם שיהא כעובר על נח"ש שינהגו בו דין עובר על נח"ש עושין כהסכמתם.
שו"ת ראנ"ח סימן צד
 
שאלה נשאלתי אם יש דרך להפרע מיתומים קטנים אפילו דלא הוי בגוי /בגו/ זמניה ולא הודה ומת או נדוהו ומת בנדויו מפני שנועל דלת בפני לווין בזמנים אלה מפני חשש דלמא נפל נכסי קמי יתמי:
 
תשובה נאמנות סתם ודאי לא מהניא וכמו שכתב הטור בפירוש ואלא מיהו לפי מה שתלה הטעם דאין נזקקין לנכסי יתומים משום חשש צררי נראה דעד כאן לא אמרינן אלא בנאמנות סתם משום דסתם נאמנות הוא על הפרעון ולא מפקא מחשש צררי אבל כל שפירש שהוא מאמינו על חשש צררי גם כן אין עוד מקום לחוש אבל בעל התרומות כתב דנאמנות לא מהניא משום דחיישינן לשובר והאי חששא נמי משום דסתם נאמנות לא מפקא מחשש שובר כמו שהתבאר בדיני הנאמנות הא אלו כתב בפירוש נאמנות אפילו כנגד שובר ליכא למיחש תו למידי וכי תימא דמכל מקום חיישינן לכשיגדלו היתומים יפסלו את השטר וכל שהשטר נפסל כל התנאי' שבו לא מהנו ולא מידי ואפשר שלזה כיון הרמב"ם ז"ל שכ' שמא לכשיגדלו היתומים ימצאו ראיה לשבור את השטר הא ליתא דאם כן תוך זמנו נמי לא יזקקו ליתומים שמא כשיגדלו יפסלו את השטר ואין עוד מקום לא לחוב ולא לזמן וליכא למימר שלא אמ' דבחוב שלא הגיע שמנו נזקקין בחוב הנגבה על ידי שטר אלא בחוב הנגבה על ידי עדים וכגון שנתקבלו עדות בחיי האב דבהדיא הזכירו הפוסקים דין דתוך זמן בחובות הנגבים על ידי שטר אלא ודאי נראה דלפסולא לא חיישינן כל שהוא מקוים ואם תאמר אם כן למה אמ' אין נזקקין לנכסי יתומים אלא אם כן רבית אוכלת בהן כיון דאפשר להזקק נמי בהני גווני וכל הני מתנייתא דמייתו בפרק שום היתומים לאקשויי למאן דאמר אין נזקקין ודחיק לאוקומי ברבית אוכלת וכגון דקבל לזו ולא קבל לזו ומוקי להו במאמינו יש לומר דאין הכי נמי דהוי מצי למימר הכי וכן נמי הוה מצי לאוקומי בשטר דבתוך הזמן אלא דניחא ליה לאוקומי בגוונא גופא דנקט אלא אם כן רבית אוכלת בהם ואיהו גופיה נקט הכי דשכיח טפי הלכך נראה דכל שיכתוב בשטר נאמנות נגד שובר ונגד צררי ונגד טענת שום תנאי השטר נזקקין להם וכן אם יעשה התנאי בפירוש שיגבה אפילו מיתומים קטנים נראה דמהני שעל ידי תנאי זה הוא מוחל כל הטענות שאפשר לטעון עוד יש דרך להתיר להזקק כגון שיכתוב קנס בשטר שאם אחרי מותו לא יפרעו לו החוב תוך כך ימים שיפרע יותר ממנו סך כך דכי האי גוונא הוה ליה כרבית אוכלת בהן ונזקקין למען הציל היתומים מהקנס ההוא וכל זה לא שייך ביה ההיא דאין האפוטרו' רשאין לדון לזכות על מנת לחוב ולא לדון לחוב וכמו תוך זמן וכל כיוצא בזה שנזקקין. מעפר דל:
 
אליהו ן' חיים:
שו"ת ראנ"ח סימן צה
 
/סימן זה מורכב במקור משני שו"ת שסימנם צ"ה. מהפסקה השלישית בד"ה שאלה ראובן מת מתחיל סי' צ"ה השני/ שאלה לאה אשת יעקב היה לה קרקע (שדוף) מנכסי מלוג שלה וראובן ושמעון מצרנים בקרקע הנז' כל אחד מצד א' ועמד יעקב בעל לאה ומכר המקום לראובן א' מבני מצר המקום הנז' בלא דעת אשתו ולאה באה לבטל מכרו של יעקב ורוצה למכור הקרקע לשמעון ושמעון זה קרוב ללאה גם שמעון זה צריך לקרקע הנמכר כי משם אורה נכנסת לביתו ואם יבנו שם בנין מאפיל ביתו של שמעון ולא יוכל לעכב על הבונה מן הדין:
 
תשובה מכירת יעקב שלא מדעת האשה ודאי אינה כלום שהאיש שמכר בנכסי מלוג האשה מוציאה מיד הלקוחות וכבר העיד הרא"ש ז"ל שהיא מוציאה מיד והמכר בטל לאלתר שאין לבעל כח בנכסי האשה למכרם שלא מדעתה כלל ואף על פי שלאה זו נראה שהיא מרוצה במכירת הקרקע כפי מה שבא בשאלה שהיא רוצה למכור הקרקע לשמעון אין זה מעלה ומוריד כלל דמכל מקום במכירת ראובן אינה מרוצה והיא שולטת בשלה לעשות כחפצה ומעתה אין לנו לדון אלא על מכירת לאה שהיא באה למכור לשמעון ולא לראובן אם היא יכולה לעשות כן או אם ראובן יכול לעכב ולומר שהוא רוצה לקנות חצי הקרקע כדין ב' מצרנים הבאים בבת אחת דאף על גב דא' מן המצרנים שקנה אין חברו יכול לעכב מכל מקום כששניהם באים כא' שניהם זוכים ומעכבים זה על זה ואף על פי שיש לחלק אי שייך לומר כן בנדון זה אם קרקע זה הוא חזקה בעלמא מפני שאין בו דין חלוקה מחמת בעל הקרקע שאין נוח לו לחלק הקרקע שלו ולחברו למקום אחר ואעפ"י שראובן ג"כ ירצה לקנותו כלה כיון דלשניהם יחד א"א וכל א' רוצה לקנות המוכר יתן למי שרוצה מכל מקום אם הוא בענין שאין קפידא בדבר על בעל המקום ויכולין לקנות בין שניהם היה נראה שהיה דינו כדין ב' מצרנים הבאים בבת אחת ואף על פי שיש מי שאומר דכמו שאמרו לאשה לית בה דינא דבר מצרא לענין אשה הקונה הוא הדין לאשה המוכרת לית בה דינא דבר מצרא אין זה מספיק לדחות את ראובן מכמה טעמים חדא שכבר נחלקו המפרשים בההיא דלאשה אם הוא דוקא באלמנה או אם הוא אפילו באשה שיש לה בעל וכל שכן דבאשה המוכרת יש לנו לומר דדוקא כשאין לה בעל ולא שייך לומר בה טעם מספיק כלל שלא יהיה לה דינא דבר מצרא ומכירת האשה שיש לה בעל ודאי על ידי בעלה הוא שהאשה אין לה כח למכור נכסי מלוג שלה שלא מדעת הבעל ואין המכר קים והבעל בא ומוציא מיד הלקוחות ועוד דאפילו תאמר שאשה המוכרת לית בה דינא דבר מצרא לענין שאם מכרה למי שאינו בן מצר שאין בן המצר מסלק את הלוקח מכל מקום כשלא מכרה עדין ובא בן המצר האחד לקנות או ב' מצרנים בבת אחת לא שייך שום טעמא כלל להפסיד זכות בן המצר ועוד דאעקרא דדינא פרכא שדין זה דאשה המוכרת אין לו דינא דבר מצרא אף על פי שהובא בספר בית יוסף אינו מוסכם ובתשובת מהר"י וייל נמצא בהפך וכן יש לדקדק מתוך תשובת מהר"י כמו שכתבתי על זה נמצא שאין לבטל כח ראובן מצד זה ואלא מיהו מצד היות שמעון קרובה של לאה כמו שבא בשאלה אפשר לבטל כח ראובן וזה שכיון שאין אנו דנים כאן על לוקח אחר שאינו בן המצר עם בן המצר אלא על ב' מצרנים שאלו הכא היתה מוכרת לאחד משניהם אין חברו יכול לסלקו ואלו לאה זו היתה מוכרת כבר לשמעון לא היה לראובן דין עליו ואלא מיהו כיון ששניהם באים כא' לקנות אנו באים איזה משניהם קודם לא מבעיא אם הקרקע אין בו דין חלוקה ואי אפשר לקנות אלא אחד משניהם דהשתא אפילו באים שניהם בבת אחת לאה מוכרת למי שתרצה ואין כאן אלא עצה טובה למי משניהם תמכור וכפי' רש"י ז"ל עלה דההיא דשכן ות"ח ת"ח קודם קרוב ושכן שכן קודם וכו' דכתב עלה לאו בדינא דבר מצרא מיירי וכו' אלא עצה טובה למי שבא למכור ויש שם קרוב ות"ח וכו' וכיון שכן בנדון זה אפילו שיהיו שניהם שוים לאה מוכרת למי שתרצה כל שכן לשמעון שהוא קרובה וע"כ לא קאמר תלמודא דשכן ות"ח ת"ח קודם ואיבעיא ליה שכן וקרוב מאי ופשיט טוב שכן וכו' ולא אלמוה לקרוב אלא לגבי שכן או ת"ח אבל מכל מקום ליד איניש דעלמא קרוב עדיף דהא אומר סתם תלמודא דתלמיד חכם עדיף ואיבעיא ליה אי עדיף משכן אין צריך לומר לשטת תוספות שפי' הסוגיא בשני מצרנים שאם האחד מהם ת"ח או שכן כפי הפירושים המתפרשים בשכן שאותו שיש לו כח שני גם כן קודם וקרוב אף על גב דלגבי שכן שכן קודם לא חשיב כח שני מכל מקום לגבי אינש דעלמא חשיב כח שני מדשקיל וטרי ביה תלמודא ואף רש"י ז"ל שכתב וא"ת כששניהם מצרנים אטו משום דת"ח הם משלחי גלימא דאנשי לאו בענין הב' מצרנים הבאים כא' קאמר דאין הכי נמי שאם שניהם מצרנים והאחד מהם ת"ח כיון דאלו קנה הא' אין חברו מסלקו כשבאין בתחלה לקנות והא' ת"ח לא חשיב משלחי גלימא דאנשי אלא כך רצה רש"י לומר ואם תאמר כששניהם מצרנים אין הכוונה כלל לדין קדימה שבאים עכשיו לקנות ואפילו לדינא ולא לשום טובה אלא לסלק ממש שהוא קודם לסלקו ואפילו קנה כבר כיון שהוא גם כן מצרן אטו משום דת"ח הוא משלחי גלימא דאנשי לסלק מי שקנה כבר גם מהטעם האחר שבא בשאלה ששמעון יש לו נזק אם יקנה ראובן שיאפיל את ביתו נראה ששמעון קודם בין לענין קדימת עצה טובה בין לענין דינא על שני הדרכים שכתבתי לעיל וזה שרבי' ירוחם בדין בן המצר כשהביא דברי ר"ת שסובר דבבתים לית להו דינא דבר מצרא סיים עלה ומיהו אם יש לו הזק ראיה מהבית שעל המצר שלו נראה שיש לו דינא דבר מצרא ונראה שדין הזק חשיב כדינא דבר מצרא ואיברא דודאי אין לנו לומר שהוא כדינא דבר מצרא לגמרי שאם כן בכל מקום שיש נזק לאדם נאמר שהוא מסלק את הלוקח ואפי' אינו בן המצר אלא רחוק ממנו ומכל מקום מגיע לו נזק ממנו שזו לא שמענו כלל אלא כשהוא על המצר דוקא הוא שאמר כן מכל מקום לא נכחד שטענה זו תוסיף תת כחה כמו דינא דבר מצרא ומעתה כיון ששמעון זה בא מב' כחות וראובן אין לו אלא כח א' שמעון קודם ואע"ג דבפרק חזקת הבתים גבי רוניא אקפיה לרב הונא מג' רוחות כפי א' מהפי' נראה דלא עדיף כלל מי שבא מכח ב' רוחות ממי שבא מכח רוח א' לא דמי דהתם סוף סוף מכח חד דינא אתי המקיף מג' רוחות אבל הכא הם ב' כוחות מחולקות זה מזה וכבר נמצא בתשובת מהר"ם כיוצא בזו שפי' ההיא דליתמי ולשותפי לית להו דינא דבר מצרא שאם שניהם מצרנים והא' יתמי או אשה הם קודמים לקנות אם באו שניהם כא' ואפילו קדם הא' מי שבא מב' כחות מסלקו הלכך שמעון זה גם כן שהוא בא מכח ב' כחות שהוא בן המצר ויש לו הזק האפלה וההזק גם כן מלתא היא כמו דינא דבר מצרא לדברי רבינו ירוחם שמעון קודם לקנות ואף על גב שדינו של רבינו ירוחם נראה שאינו מוסכם כמו שדקדקו מתוך תשובת הריב"ש מכל מקום יש לצרפו בענין נדון זה כיון דדינא דבר מצרא בכלל אינו אלא מדרבנן בעלמא וכל שכן בענין זה שאין כל המחלוקת כאן אלא לענין קדימה בעלמא או לענין עצה טובה בעלמא וזאת הי' לי אשר נזקקתי להשיב שואלי דבר אעפ"י שלא התברר לי אם השאלה מבעל הריב או מהיושב על המשפט. מעפר דל: אליהו ן' חיים:
 
/מכאן מתחיל סי' צ"ה השני/. שאלה ראובן מת והניח אשתו מעוברת ואחר קצת ימים למיתתו ילדה האשה ולא נשארו נכסים לראובן כי אם מעט מזער והאלמנה גובה אותם בכתובתה ואינה נזונת משל בעל והאלמנה רוצה לשוב אל בית אביה ובבית אביה אינם רוצים ולדה עמה אלא אותה לבדה אם יכולה היא להניח הילד מלהניק אותו כיון שאין לה מזונות משל בעל וגם שאין לה תקנה להניקו מצד עכוב בית אביה אשר היא צריכה לדור עמהם לזונה ולפרנסה או לא.
 
תשובה בענין הגרושה התבאר בגמרא שכל שאינה מכירה דהיינו תוך נ' יום אינו כופה ומניקתו אפילו בשכר וכשמכירה כופה ומניקתו מפני הסכנה ונותן לה שכרה ונראה לכאורה דהוא הדין באלמנה שכל שאינו מכירה אינה חייבת להניקו כשאינה נזונת משל בעל ואם מכירה כופין אותה להניקו מפני הסכנה ונותנים לה שכרה וכן כתבו התוספות בפ' אע"פ על סברת רשב"א שהיה סובר דגרושה מותרת לינשא תוך כ"ד חדש משום דלא משעבדא ליה ונחלק עליו ר"ת והביא ראיות לדבר ובסוף דבריהם כתבו וז"ל ועוד דאלמנה נמי לא משעבדא מכי תבעה כתובתה או רוצה לינשא אבל הרא"ש ז"ל כתב בפרק אף על פי וז"ל וה"ר שמשון הזקן היה אומר דגרושה אינה צריכה להמתין כ"ד חדש דאין עליה להניק את בנה הואיל ובעלה קים וכו' אבל כשמת בעלה אף על פי שאינה מחויבת להניקו מכל מקום כיון שאין לו אב עשו חכמים תקנה שתניק האם ולפום ריהטא נראה דה"ק אבל כשמת בעלה אף על פי שאין הדין נותן שתהיה מחוייבת להניק את בנה מכל מקום כיון שאין לו אב חייבו אותה חכמים להניק והיא מחוייבת להניקו מדין תקנת חכמים ולפי' גזרו שלא תנשא מה שאין כן בגרושה שאינה מחוייבת להניק לא מן הדין ולא מצד תקנת חכמים ומותרת לינשא וכן נראה מלשון המרדכי שכתב וז"ל פסק רבינו שמואל מפליזא דגרושה ומניקה מותרת לינשא תוך כ"ד חדש משום שאינה מחוייבת להניק וכו' אף על פי שאם מכירה כופין אותה ב"ד מכל מקום אין שעבוד עליה כל זמן שלא כפו אותה בב"ד ומותרת לינשא ולא דמי לאלמנה מניקה שמחוייבת להניק את בנה וכו'. וכן נראה מדברי הרשב"א שכתב הרב המגיד פרק י"א מהלכות גרושין שכתב שם וז"ל ויש מפ' שהיו סבורים דדוקא במניקה שנתארמלה אבל נתגרשה כיון שהאב קים הוא ישתדל בבנו ואין כן דעת רבי' אלא בכל גוונא אסור וכו' ולזה הסכים הרשב"א ז"ל וכתב ומיהו בגרושה דוקא בשהניקתו קודם שנתגרשה עד שהכירה אבל קודם הזמן הזה לא דהא אי בעיא לא תניק אותו כלל ואפילו בשכר משמע דדוקא בגרושה הוא דמחלקינן בין מכירה לאין מכירה דבאין מכירה אינה מחוייבת להניק הא באלמנה אפילו אין מכירה מחוייבת להניק אבל נ"ל דוחק גדול לומר שהדין הזה במחלוק' בין התוספות ובין שאר המפרשים האלה שהתוספות כותבים אותו בפשיטות ועוד דאלמנה וכו' משמע דליכא לאיפלוגי עלה כלל ועוד דהסברא ודאי מוכחת כדברי התוספות והנראה לעניות דעתי הוא שהרא"ש ז"ל גם כן אומר דאלמנה לא משעבדא להניק כמו הגרושה אלא שאומר דאף על גב דהאלמנה נמי אינה מחויבת מן הדין להניק וכל זמן שתאמר איני נזונת ואיני מניקה לא כפינן לה להניק כמו בגרושה מכל מקום כיון שאין לה אב וכשלא תניקהו היא אתי לידי סכנה עשו חכמים תקון שלא תנשא תוך כ"ד חדש כדי שתניק היא דכל שיודעת שאינה יכולה להנשא לא שבקה ליה אבל בגרושה כיון שיש לו אב לא חששו חכמים לעשות תקנה שלא תנשא ולשון כיון שאין לו אב שכותב הרא"ש ז"ל לא הוי טעמא על מה שכתב שאין עליה להניק את בנה אלא אעיקרא דמלתא שכתב דגרושה אינה צריכה להמתין וכו' א"נ מה שכתב שאין עליה להניק את בנה לאו אין עליה חיוב מדינא קאמר אלא אין עליה להניק את בנה כלומר אין הדבר מוטל עליה ואין הצורך אליה דוקא ולא עשו תקנה שיהא הדבר מוטל עליה כיון שיש לו אב אבל באלמנה שאין לו אב עשו תקנה להיות הדבר מוטל עליה וכן נראה מלשון רבינו ירוחם נ' כ"ג ח"ג שכתב גרושה אינה צריכה להמתין שאין עליה להניק את בנה הואיל ובעלה קים וכו' כי כשמת בעלה עשו תקנה מאחר שאין לו אב וכן מצאתי להרא"ש ז"ל בפרק החולץ שכתב וז"ל היה אומר ר"ש הזקן דגרושה אינה צריכה להמתין דלא משעבדא להניק וכו' ור"ת ז"ל דייק משמעתין וכו' ועוד אלמנה גופא אי אמרה איני נזונת ואיני עושה לא משעבדא להניק אלא חכמים עשו תקנה זו שלא יבא הולד לידי סכנה ורוב נשים חסות על ילדיהן ומניקתו אפילו אינה משועבדת להניקו אבל אם היתה מותרת לינשא לא היתה מניקתו הנה מבאר הרא"ש ז"ל לדעת ר"ת דלא משעבדא להניק אלא שחכמים עשו תקנה כדי שתניקהו אמו וממנו יש ללמוד כוונת מה שכתב נמי בפרק אף על פי חכמים עשו תקנה שתניק האם שהיא לומר שעשו תקנה שלא תנשא תוך כ"ד חדש כדי שיהיה סבה שתניק האם אלא שהוא ז"ל שם בפרק אעפ"י מבאר טעם חלוקו של ר"ש שהוא מחלק בין גרושה לאלמנה משום דבגרושה האב קיים ולא הוזקקו חכמים לעשות תקנה זו אלא כשאין האב קיים ור"ת לא ס"ל האי חלוק וזו ג"כ סברת המרדכי דאלמנה נמי לא משעבדא ואלו אמרה איני נזונת ואיני מניקה הרשות בידה אלא שאינה יכולה לינשא תוך כ"ד חדש ומ"ש ולא דמי לאלמנה מניקה שהיא מחוייבת לאו למימרא שהיא מחוייבת כענין דמיירי ביה שהיא רוצה לינשא דומיא דלא משעבדא דגרושה דקיימי' עלה דהיינו שהיא באה לינשא כדמשמע מפשטא דלישנא אלא מחוייבת להניק כל שאינו רוצה לינשא קאמר דאכתי אית לה מזונות והוא ז"ל בא לחלק בין אלמנה לגרושה מטעם אחר וה"ק דאע"ג דגרושה נמי משעבדה להניק כשמכירה לא דמי לשעבוד דאלמנה דהאלמנה היא משועבדת ועומדת מעצמה ואין מסתלק ממנה שעבודה אלא כשתאמר איני נזונת ואיני מניקה וכיון שהיא מחוייבת מעצמה חל עליה דין מניקת חברו ואעפ"י שהיא אומרת איני נזונת ולא משעבדה תו מ"מ כבר היתה מחוייב' מתחלתה מה שאין כן הגרושה דאע"ג דכופה ומניקתו בשכר מכל מקום לא היה חיוב עליה מעצמה ולא משעבדא אלא דמשום סכנת ולד אמרי' כופה ומניקתו וכל שלא כפוה לא חשיבא מחויבת כלל זהו עקר חלוק המרדכי וכמו שנראה מדקדוק דבריו שם ולא כתב ולא דמי לאלמנה שהיא מחויבת אלא כלפי מה שכתב בגרושה דלא משעבדא דהיינו דלא משעבדא מעצמה כל שלא כפוה וע"ז כתב דאלמנה מחויבת מעצמה ולא תלי בכפיה אבל לעולם כל שאמרה איני נזונת ואיני מניקה נפטרת מחיובה ואין מחיבין אותה להניק ולפי דרך זה נ"ל לפרש ג"כ לשון הרשב"א ז"ל שכתב ומיהו בגרושה דוקא כשהניקתו קודם שנתגרשה עד שהכירה אבל קודם הזמן הזה לא דהא אי בעיא לא תניק אותו כלל דלא תידוק מינה דהא באלמנה לא אמרינן אי בעיא לא תניק ואפילו אין מכירה כמו שנראה מפשט דבריו אלא הוא ז"ל מחלק שאם אמרנו בגרושה שאסורה לינשא דוקא כשהכירה קודם שנתגרשה שכיון שהכירה ולא מציא אמרה איני רוצה להניק כבר חל עליה חיוב מניקת חברו בשעת הגירושין ואינה יכולה לינשא ודמי לאלמנה ממש ולא ס"ל כחלוק המרדכי בהא אבל כשנתגרשה קודם שהכירה דאי בעיא לא תניק כלל ואין עליה חיוב לא מצד עצמה ולא מצד כפיה לא חל עליה כלל שם מניקת חברו ול"ד לאלמנה שאפי' לא הכירה כיון שמן הסתם מחוייבת בהנקה אפילו אמרה אחר כך איני נזונת ואיני מניקה ולא משעבדא תו מ"מ מיקריא מניקת חברו ויש לפי' הזה דקדוק ג"כ מדברי הרשב"א שכתב ומי' בגרושה דוקא כשהניקתו קודם שנתגרשה עד שהכירה וכו' ויש לדקדק בדבריו שלמה כ' דוקא בשהניקתו קודם שנתגרשה עד שהכיר' ולא כתב סתם דוקא כשמכירה דהא ודאי נראה דכל שמכירה עכשו אפילו לא היה מכירה קודם לכן מחוייבת היא להניק משום סכנת ולד דלא גרעה ממניקה דעלמא שכתב הרא"ש ז"ל בתשו' דכל שהכירה התנוק אינה יכולה להניחו וכיון דכל שמכירה מחויבת בהנקתו למה תלה הרשב"א ז"ל הענין בשהכירתו קודם גירושין אם איתא דאסור הנשואין תלוי בחיוב ההנקה אלא ודאי נראה דאסור הנשואין לא תלי בחיוב ההנקה דפעמים דאינה מחויבת בהנקה ואסורה לינשא או מחויבת בהנקה ואינה אסורה לינשא ולא תלי אלא בחיובה דמעיקרא ובחלות עליה דין מניקה שמת בעלה דכשהכירה קודם שנתגרשה דהשתא מחוייבת בשעת גירושיה בהנקה חל עליה דין מניקה שנתגרשה שאינה מותרת לינשא וכשלא הכירה עד שנתגרשה דהשתא בשעת גירושיה לא חל עליה דין מניקה כלל דהא אי בעיא לא תניק אפילו הכירה אחר כך אינה אסורה לינשא אבל אלמנה דלעולם בשעת מיתת הבעל חל עליה דין מניקה שהיא מחוייבת ועומדת בהנקה עד שתאמר איני נזונת ותסלק עצמה מהשעבוד לא שנא הכירה קודם לכן לא שנא לא הכירה אסורה להנשא. העולה בידנו מכל זה שדין האלמנה כשאינה נזונת מנכסי בעלה כדין הגרושה ממש בענין שעבודה להנקה שאם אינה רוצה להניק אם אין התנוק מכירה לא תניק ואם מכירה כופין אותה ומניקתו בשכר דלא עדיפא מגרושה וכן מפורש בדברי הרב המגיד פרק י"ח מהלכות אישות ע"ש והיכא דאין נכסים לבעל שתטול מהן שכר כנדון דידן והקרובי' גם כן אין רוצים לתת לה שכר היה נראה לכאורה שאין היא מחוייבת בהנקתו בחנם אלא הב"ד מטפלין בו אם אינו מכירה או נותנין לה שכרה מהב"ד ומניקתו כענין מה שכתב הרמב"ם ז"ל באחר הגמול שכתב פרק כ"ג מהל' אישות ואם לא רצתה האם שיהיו בניה אצלה אחרי שגמלתן א' זכרים וא' נקבות הרשות בידה ונותנת אותם לאביהם או משלכת אותם לקהל אם אין להם אב והם מיטפלין בהם אבל רבי' ירוחם כתב במישרים נ' כ"ג ח"ה נתגרשה אינו כופה ואם היה בנה מכירה כופה ונותן לה שכרה פי' נתגרשה אינו כופה דוקא כשמוצא מניק' אבל אינו מוצא או שאין לו שכר המניקה כופה ומניקתו אפילו אינו מכירה ובודאי שלא בא חיוב זה לא מצד שעבודה לבעל דכיון דאין לה מזונות ממנו מהיכן הי' משועבדת לו אלא סובר הרב ז"ל דכיון דתנוק זה עומד בסכנה ואמו יכולה להניקו היא קודמת להטפל בו ובחיוב הנקתו יותר מהב"ד והרא"ש כתב בתשובה על רחל שהיתה מעוברת מראובן ואחר כך קדשה וילדה בן ונתן הוא בנו למניקת אחר כך הלך ממנה לעיר אחרת והיא השכירה עצמה לבעל הבית אחר להיות מניקה ואחר שהכירה התנוק משכה ידה המניק' שמניק' את בנה מלהניקו מפני שהלך אביו לעיר אחרת ואין מי יפרענה ואומרים לה שתניק את בנה והיא אומרת שאינ' יכולה כיון שהיא משועבדת להניק בן בעל הבית אחד וכו' ועוד שאינה משועבדת לו להניק את בנו כיון שאינה אשתו בחופה וקדושין: תשובה הדין עם אבי התינוק כי היא שעבדה עצמה להניקו ומחוייבת בהנקתו ואינו מצווה להניק את בנה ואפי' היתה נשואה כיון שאבי הבן אינו מעלה לה מזונות א"א לה למות ברעב כ"ש זאת שאינ' נשואה ואינה משועבדת לו להניק את בנו ועוד שבנה כבר הורגל לינק מאש' אחרת והתנוק כבר הורגל בחלבה ולא יינק מאשה אחרת ואין דוחין נפש מפני נפש אלא ב"ד ישכירו לו מניקת ויכופו אבי הבן לפרוע השכר ואם לא יוכלו ב"ד לכופו יפרעו ב"ד השכר עכ"ל ומכלל דבריו יש ללמוד דכל שאינה משועבדת לו לבעל להניק את בנו אין עליה חיוב מצד הבן להיות החיוב מוטל עליה מצד היותה אמו אלא החיוב מוטל על הב"ד ולכל הפחות יש ללמוד ממנו היכא שאין מי שיזון את האשה שהיא פטורה שאינה מחויבת להמית עצמה ברעב מפני הנקת הבן כמו שכת' הרא"ש מבואר ואם כן בנדון דידן שהאב רוצה לזון אותה אם לא יהיה בתה עמה ובסבת התנוק אינו מקבל אותה בביתו כל שאין לה נכסים כדי לזון את עצמה שאין לה מדור זולת בית אביה יכולה להניח התנוק לב"ד שא"א לה למות ברעב כמו זו שלמדנו מדברי הרא"ש ועוד יש ללמוד זה ממה שכתב הרמב"ם פרק כ"א מהלכו' אישות פסקו לה מזונות הראויים לה והיא רוצה לאכול יותר או מאכלות אחרות מפני חלי התאוה שיש בה הרי זו אוכלת משלה כל מה שתרצה ואין הבעל יכול לעכב ולומר שאם תאכל יותר מדאי או מאכל רע ימות הולד מפני שצער גופה קודם אבל אם הנכסים שלקחה מכתובתה יש בהן כדי לזון את עצמה ואיפש' לה למצוא מדור זולת בית אביה יש להסתפק בה מצד דברי רבי' ירוחם דלעיל עם היות שאין הסברא נותנת כן כלל שלמה יהיה עליה חיוב כלל יותר מהב"ד ולא מצינו בשום מקום שום חיוב לאם על הבנים ואם אמרו במכירה כופה ומניקתו בשכר אעפ"י שאין עליה שעבוד כלל אלא מצד סכנת הולד מכל מקום לענין השכר למה לא יטפלו בו ב"ד אם אין לו אב מעפר דל.
 
אליהו ן' חיים:
שו"ת ראנ"ח סימן צו
 
שאלה ראובן נשא את אשת נעוריו שמה דינה והכניסה לו בסכום מעות מה מהמדודים חזקת ג' עליות מבית אמה והנה היא לאה אשר גבתה העליות עם התחתיות בפרעון סכי כתובתה מנכסי עזבון בעלה יעקב והניח לה התחתיות הנז' והעליות בלבד נתנה לחתנה ראובן הנז' בחשבון המדודים מהנדוניא והלכו והכתיבום בפנקס המוטיוילי על ראובן הנז' ויקר מקרהו לאין אונים עצמה ירבה דברי ריבות וקטטו' ורבה משטמה עד שבאו לידי גרושין ויתפרדו איש מעל אחיו ותשב בית אמה כאשר בתחלה וראובן חזר לה חזקת העליות בחשבון פרעון הסך של המדודים שהכניסה לו בכתובה וחזר והכתיב אותן על דינה גרושתו הנז' בפנקס המותיוילי הנז' ובכן החזיקה דינה בנכסיה והשכירה את העליות והיתה אוכלת פירותיהן כדין כל קונה ומחזיק שבעולם וכי עברו כמו ג' שנים או יותר זכר ראובן את דינה גרושתו וירע בעיניו את אשר עשה והלך ושחד וימלא כפו מתן בסתר אל המותיוילי וחזר להכתיב עליו את העליות הנז' בפנקס הנז' וכי גבר חילו ועוצם ידו וזרועו משלה לו גרש את השוכרים הדרים בעליות הנז' ועל ידו שם במקצתן אנשים אחרים בשכירות וייחד לו עליה א' לדירת עצמו היא העולה דרך בית גרושתו הנז' כי כלם משתמשים ועוברים יוצאים ושבים ונכנסי' דרך פתח א' ורואה אותה בכל עת ובכל שעה וגם כי היא תחפוץ לנהוג דרך צניעות לא תוכל להתעלם ממנו על זה ילמדנו רבינו אם כופין את ראובן לצאת משם לסבת גרושתו הנז' אם לאו ותצא דינה בת לאה זכאית בדינא או אם תהיה היא מחוייבת להתרחק מן הכיעור ומן הדומה וכאשר אבדה והורע כחה בחזקת העליות תרע כחה בחזקת הבית שבצאתה משם ילך ויחזיק איש זרוע המגרשה כאשר עשה על הכל יאיר עינינו אור יקרות שלמות תורת האדון כי המשפט לאלהים הוא:
 
תשובה שאלה זו צריכה באור על מה אדניה הטבעו שאם על הנחה שהעליות ההן מחזיק בהן ראובן שלא כדת והן גזולות בידו אין ספק שמלבד טענת הגרושה הוא צריך לצאת מהבתים ההם והשיב את הגזלה אשר גזל ואי לאו בר הכי הוא ולא ציית לדברי חכמים להוציא את הגזילה מתחת ידו א"כ כ"ש דלא ציית לן ג"כ לצאת משם מפני אסו' שכונת הגרושה ואין מקום לשאלה זו אלא על הנחה שהעליות מחזיק בהן בדין וה"ל עכשו העליו' והתחתיו' כחצר של שניהם שאמ' בגמרא בפרק ב' דכתובות דבחצר של שניהם היא נדחת מפניו דטלטולי דגברא קשו מדאתת' ומ"מ אם הבתים האלה אינם בחצר א' אלא בבתים הסמוכים זה לזה בעלמא אין אסור כלל בדירתם בהם דלא אשכחן חומרא דשכונה או דמבוי אלא בגרושה שנשואה לאחר שאם יבא עליה איכא אסור כרת או באשת כהן אפילו בלתי נשואה דאיכא לאו וא"כ אפי' באשת ישראל שנשאת ואחר כך נתאלמנה או נתגרשה לסברת קצת מפרשים דס"ל הכי שכתב הר"ן ז"ל אבל באשת ישראל שנתגרשה ולא נשאת עדין לא אשכחן בה אסור כיון שאם יבא עליה לא יהיה אסור הרבה בביאתו ומ"מ בחצר א' דקדק הר"ן שהוא אסור מדקאמ' תלמוד' גבי מי נדחה מפני מי אם היה חצר כו' וחצר מאן דכר שמיה אלא ודאי דבאשת ישראל שנתגרשה ועדין לא נשאת היא אסור' לדור בחצ' א' אע"ג דלא מחמרינן עליהו בשכונה ובמבוי כמו באשת כהן או באשת ישראל שנשאת ואף על פי שהר"ן ז"ל חזר לגמגם בדין זה מכח הירושלמי דגרסינן התם המגרש את אשתו לא תדור עמו באותו מקו' אלא באותו חצר אם היה חצר של האשה האיש מפנה של איש האשה מפנה של שניהם אשה מפנה מפני איש וכו' במה דברים אמורים בזמן שנשאו הא לא נשאו לא ובכהנת אפילו לא נשאו עכ"ל הירושלמי שהביא הר"ן ז"ל וכתב עליו ומשמע מיהא דבלא נשאו אפילו בחצר שרי ונראה שהוא ז"ל מבין בלשון הירושלמי דנשאו קאי אמגורש' שנשאת לאחר גירושין דבכי האי גוונא דוקא מחמרינן משום שאם יבא עליה איכא אסורא דאשת איש אבל אם לא נשאת אלא עומדת עדין גרושה בלתי בעולת בעל לא חיישי' לה ובכהנת אפילו לא נשאת אסורה דבכהנת איכא לאו לבא על הגרושה: ואיברא שכן נראה לכאורה דבכי האי גוונא איכא לפלוגי שפיר בין ישראלית לכהנת ובכה"ג ממש מחלק התלמו' שלנו בין כהנת לישראל אבל מכל מקום יש לדקדק בלשון הירושלמי שאמ' בד"א בזמן שנשאו דאמאי קאמ' נשאו ל' רבים דאין לנו עסק כלל עם בעלה ולא היה לו לומר אלא בזמן שנשאת ובעלה מאן דכר שמיה כאן דלימא נשאו ולא שייך להזכירו כאן כלל וזה נלע"ד דקדוק עצום בלשון הירושלמי: ומתוך כך נ"ל לפרש דהירושלמי לא קאי אנשואי המגורשת שנשאת אחר הגירושין אלא קאי לחלק הא דקאמר רב נחמן ותנא באבל רבתי במה דברים אמורים שנתגרשה מן הנשואין אבל נתגרשה מן הארוסין נפרעת ע"י עצמה דלא גייסי אהדדי וחלוק זה מחלק בירושלמי לענין דירתם בחצר אחד והיינו דקאמר במה דברים אמורים בזמן שנשאו כלומר שהמגרש והמתגרשת הזאת נשאו והם עכשו מגורשין מן הנשואין הא לא נשאו לא וקאמ' בתר הכי ובכהנת אפילו לא נשאו ס"ל לירוש' דבכהנת מפני חומר האסור שבביאתה מחמרינן טפי שאפילו לא נשאו אלא נתגרשה מן הארוסין לא תדור עמו בחצר אף על פי שחלוק זה לא חלקו בגמרא שלנו הירושל' מחלק ליה ולשטת הר"ן גם כן ע"כ שטת הירושל' שלא כשטת גמרתנו זה נלע"ד יותר נכון להבנת הירוש' אבל עם כל זה לא מלאני לבי לסמוך עליו שלא כדברי הר"ן אלא שראיתי הירוש' במקומו ומסיים עלה והארוסה שביהודה כנשואה היא ולפי זה דברי הירוש' ברור מללו דקאי לחלק בין אם היתה מן הנשואין או לא לענין דגייסי אהדדי וקאמר בתר הכי דארוס' שביהודה כנשואה היא כמו שמבואר בגמרא דהתם הוו גייסי אהדדי וביהודה אין להם טענת בתולים וכענין החלוק עצמו שאמ' בגמרא דידן דאי גייסי אהדדי אפי' נתגרשה מן הארוסין וזה פשוט. אחר כך מצאתי בברייתא באבל רבתי בלשון זה ב"ש אומרים המגרש את אשתו לא ישרה עמו לא במבוי ולא בחצר אם היה מבוי של שניהם הופך פתחו לצד אחר ואם היתה חצר של שניהם מפנה זה מפני זה ומפנה אשה מפני איש בד"א בזמן שנשאו ובכהנת אף על פי שלא נשאו בד"א מן הנשואין אבל מן הארוסין וכן החולץ ליבמתו לא יפנה מפני שאין לבו גס בה והבריתא הזאת מדקדקת כפירוש הר"ן ז"ל ואיפשר שכך היתה לפני הר"ן גירסת הירוש' ומ"מ כפי התלמוד שלנו דייקי' דאיכא אסורא בחצר א' כמו שדקדק הר"ן ז"ל: ונמצא עלה בידנו דאפילו אשת יש' שנתגרשה לא תדור עמו בחצר אחר גירושין מיד אפי' לא נשאת לאחר וכיון שכן בנדון שבאה עליו השאלה שהתחתית והעלית משתמשים ע"י פתח אחד ה"ל כניסת אותה הפתח כחצר ואסורים לדור שם לא מפני שרואה אותה ואינה יכולה להתעלם ממנו שנזכר בשאלה שאין לנו לחוש לזה אלא מפני שאסורי' לדור במקום שאי' לבא עליה בנקלה כיון שהיא מכרת ברמיזותיו וקריצותיו ואין נראה לחלק ולומר דשאני חצר שהם משתמשים בו בקביעות יותר ומשתמשים בו לשאר צרכים ג"כ לא לכניסה ויציאה לבד ומש"ה אסור דאיפשר לבא לידי ייחוד מש"כ בכניסת השער ויציאתו שאין משתמשים בו אלא לכניסה ויציאה לא חיישינן דחלוק זה כיון שלא נמצ' אין לנו לחלק מסברתנו ועוד שבירוש' אמרו ואם הם יכולין זה פותח לכאן כו' ומשמע שלא היה החצר ההוא עשוי אלא לכניסה ויציאה דאל"כ בזה פותח לכאן מאי הוי אכתי ישתמשו בחצר ההוא יחד לשאר צרכים ולא קאמר זה פותח לכאן וזה פותח לכאן וסותמים פתחים הראשונים שבתוך החצר משמע דלא היה החצר עשוי אלא לכניסה ויציאה ומ"ה לא קאמר אלא זה פותח לכאן וזה פותח לכאן דהשתא ודאי אין להם תשמיש אחר בחצ' כלל ונמצא א"כ שאעפ"י שהחצ' אינו עשוי אלא לכניסה ויציאה אמרינן לא תדור עמו בחצר וה"ה בפתח זה ששניהם משתמשי' בו שלא תדור עמו שם ומה שהיא חוששת דתתרע חזקתה בצאתה משם אין אלה אלא דברי הבאי שיכול להשכיר בית לאיש אחר ויהיה שמור בידו ומ"מ איך שיהיה לא מפני חשש שמא תתרע חזקתה מותר לה לדור במקום האסור לדור בו. מעפר דל.
 
אליהו ן' חיים:
שו"ת ראנ"ח סימן צז
 
שאלה בהיות שבזמן פטירת כ"ר שמואל רב הונא בכ"ר אפרים נ"ע עשה צואה איך הניח מהקרן שהיה לו בחברת שנייו כה"ר שלום המכונה פוליהרונו בכה"ר יעקב רב הונא בחנות של אגאגי"לק מ' אלפים לבנים שיהיו מוקצים ביד שנייו ה"ר פוליהרונו הנז' שעשאו וש"י מוכתר להלותם בהנאה שיעשו פירות וצוה שע"י שנייו הוש"י שלו ה"ר פוליהרונו הנז' ישולחו בכל שנה ושנה פירות המ' אלפים לבנים לאחיו ר' ישראל רב הונא יצ"ו לצפת והנה בשנ' הראשונ' לפטירתו המ' אלפים לבנים הנז' לא עשו פירות והוכרחו ה"ר פוליהרונו הואשי ומרת אישטראפולה בת כ"ר אליא קארג"ה יצ"ו האלמנה הנז' להיותה נאזירי"סה מפי המת לשלוח חמשה אלפים לבנים לר' ישראל הנז' מעקר הקרן לפי שלא היה לו לאכול באופן שנשארו שלשי' וחמשה אלפים לבנים קיימים בלבד שעולה הנאתם ר"ל פירותיהם שלשה אלפים וחמש מאות לבני' בשנה והיות שצוה ר' שמואל הנז' לביאתו /לביתו/ שאם אחיו ר' ישראל הדר בצפת תוב"ב יודע לואס"י ולנזי"ריסה באמת שנשא אשה שם בצפת שישלחו לו מאלו המעות חמשה עשר אלפים לבנים שיהיו חק"י מלק"י שלו והעשרים וחמשה אלפים לבנים הנותרים בידם שיחוייבו לשלוח לו הנאתם מדי שנה בשנה והקרן יהיה קיים וכל זמן שר' ישראל הנז' בחיים בצפת לא יהיה רשאין שום קרוב גואל ויורש או אשה לשלוח יד במעות הנז' ולא לבקש להוציאם מיד הואס"י מוכתר הנז' אשר מנה אותו הנפטר בחייו אלא שיהיו ביד הואסי להאכיל הפירות לר' ישראל כל ימי חייו וכאשר יקרה מות לר' ישראל הנז' יזכה במעות כל מי שיפלו לו בנחלה עפ"י התורה ואם ר' ישראל הנז' בזמן חייו יצא מצפת ויבא פה קושטנטינה ויחזור לסורו רע כבתחלה איהו הוא דאפסיד אנפשיה ולא יותן לו מאומה מהמעות הנז' לא מינה ולא מקצתה ויזכה בהם מה שיפול לו לרשת אותם על פי דין התורה. הן כל אלה דברי צואת ר' שמואל רב הונא הנז' והנה עד היום הוש"י והנאזיריס"ה שומרי משמרת קיום הצואה של הנפטר. והנה היום בפני ח"מ נועדו יחדיו הו"שי והנזירי"סה הנז' וקיימו וקבלו עליהם לשמור לעשות ולקיים את כל דברי התורה הזאת מראש ועד סוף בע"ה לשלום ולא ישנו את תפקידם: והיות שמ' שטראפולה הנאזירי"סה הנז' בקש מפוליכרונו הוש"י הנז' בטחון המעות הנז' שבידו בהיותם נכסי יתומיה לכן היום נדרש לבקשתה ונתן את אחיו ה"ר דוד רב הונא יצ"ו לערב פרעון ובא לפנינו כ"ר דוד הנז' והודה הודאה גמור' בלי זכר אונס כלל איך ברעות נפשו ובגמר דעתו ברשות אחיו ה"ר פוליכרונו הוש"י הנז' נהיה ערב פרען למעות הנז' אשר בידו עד שיצאו מידו לאשר יפלו לו בנחלה שאז יצא ה"ר פוליכרונו הנז' מהערבות יובן פוליכרונו הושי"ליק ור' דוד מהערבות ואמנם כל עוד שהם ביד אחיו הוש"י הנז' עריבותו קיים וקנינא מר' דוד הנז' על הערבות ועל דבר אמת חתמנו עוד רצינו לבאר שהט"ו אלפים לבנים הנז' לשלוח לרבי ישראל יובן שהם ט"ו אלפים עם החמשה אלפים הקודמים אשר שלחו לו באופן שמהארבעים אלפים לבנים הנזכרים נשארים עשרים וחמשה אלפים וההוא יום ו' ט"ו לאלול הש"ן וקים: והנה ה"ר ישראל חזר לסורו שם בצפת ויצא מצפת ובא לקושטנדינא ועתה אומר שילך אל ארץ אחרת וידור שם כי בצפת לא יוכל לדור בתורת ישראל ושואל השואל אם אפילו היה יכול לישב בצפת היה זוכה במתנה כיון שכבר יצא מצפת שעה אחת ובא לקושטנדינא וחזר לסורו ואם תמצי לומר שבחזרתו שם הרי הוא כאלו לא יצא מ"מ אחר שאינו בצפת אם זוכה במתנה או שכל שאינו בקושטנדינא וסורו רע אין קפידא:
 
תשובה מחלוקת תנאים הוא בכל כה"ג אי משמע שניהם או כל אחד מהם ויש לספק בהבנת הלשון הכתוב בשטר אם ישראל יצא מצפת לבא בקושטנדינא אי שניהם כאחד משמע שיצא מצפת ויבא בקושטנדינא אבל איציאה מצפת לחוד לא קפיד או אם אכל חדא מנייהו קפיד ואפי' היציאה מצפת בלחוד ולכאורה היה נראה דלשניהם קפיד דאם לא כן לא היה לו לומר אלא אם יצא מצפת אבל אי שניהם נמי משמע קשה דאם כן לא היה לו להזכיר היציאה כלל אלא אם יבא בקושטנדינא ואי איפשר לביאה בלא יציאה ומה שנראה בכונת הלשון הוא דלעולם אביאת קושטנדינא דוקא הוא דקפיד אלא שכתב אם יצא מצפת לומר שאין התנאי בטל בביאת קושטנדינא בלבד אלא דוקא כשתהי' עם יציאתו מצפת שלא תהיה דעתו לחזור אבל כשתהיה דעתו לחזור לא מיקרייא יציאה מצפת והרי הוא כאלו לא יצא ואם יצא דקאמ' היינו יציאה החלטי' שיעקור דירתו משם ונמצא לפי זה נפשטו לנו ב' דברים הא' דאביאת קושטנדינא קפיד ולא או או קאמר והב' דביאת קושטנדינ' דעלמא מבלתי עקירה מצפת לא קפיד ונמצא אם כן שזה האיש שאינו מתישב בקושטנדינא אך יצוא יצא מצפת בלבד לא מיקים תנאיה דאלו מחמת היציאה לבד' ליכא קפידה כל שאינו בא בקושטנדינא ואלו מחמת הביאה בקושטנדינא גם כן ליכא קפידה כל שלא עקר דירתו מצפת ומכל מקום עדין יש לאומר לומר שאף על פי שבביאת קושטנדינא בעלמא לא מיבטלה מתנה כל שלא עקר דירתו מצפת מכל מקום לא בעינן עקירה מצפת בשביל ביאת קושטנדינא כלומר שתהא ביאת קושטנדינא ביאה תמידית ודירה עולמית על ידי עקירת דירת א"י אלא כל שהיתה עקירה מצפת וביאה בקושטנדינא בעלמא הרי התקי' התנאי כל הפרטי' גם יחד ונמצא המתנה בטלה ונמצא לפי זה שזה האיש שעקר דירתו מצפת וגם בא בקושטנדינא אפי' שביאתו אינה אלא עראי מכל מקום כבר התקימה ב' פרטי התנאי גם מ"ש ויחזור לסורו בין שיהיה משמעו עם שאר התנאים דכלהו בעי שיצא מצפת ויבא בקושטנדינא ויחזור לסורו בין שיהיה משמעו או יחזור לסורו מכל מקום כיון שחזר לסורו הרי התקים התנאי ואין מה שיספק עלינו אלא אם תמצי לומר דכלהו בעינן ושמ"ש ויחזור לסורו היינו כל זמן שהוא מוחזר לסורו אבל כל שחוזר לדת יהודית הוה ליה כאלו לא חזר לסורו והיותר נראה שכל שחזר לסורו שעה אחת כבר נתקים תנאו גם בתחלת הדברים כתוב שם וכל זמן שרבי ישראל בחיים בצפת לא יהיה רשאי שום קרוב וכו' נראה דדוקא קפיד שיהיה בצפת אבל כל שיצא מצפת לא והיינו כדכתי' הילכך נראה שאין להוציא ממון מהיתומים:
שו"ת ראנ"ח סימן צח
 
בענין כפית הרב את המועט מחלוקת ישנה אם יש כח לרב לכוף את המועט להסכמתם לכל מה שירצו כפשטא דרשאין בני העיר וכו' או אי רשאין אלהסיע קאי ודוקא כשנאותו להם מתחלה אבל אם לא נאותו מתחלה לכך אין כחם יפה להכריחם בכך ועוד דאפילו כשתמצי לומ' דלעולם הרב כופין את המועט עדין יש לדון בבני העיר שהן חלוקין לקהלות מחולקות אם כל קהל וקהל חשוב כעיר בפני עצמה ואין רב הקהלות יכולין לכוף את המועט או אם כלם חשובין כעיר אחת והרוב כופין את המועט ואף בזה נפלה מחלוקת בין גדולי הדור הקרובים בזמן ואלא מיהו בענין המחלוקת הראשונה נראה שע"כ לא נחלקו הראשונים אלא בדברי' שאינ' מוכרחים להעשות כגון להתרו' על השערי' ועל המדות או לחשש אי זו תקנ' ואי זה מנהג שהמועט אומרים שאין רצונם בכך אבל דברים שהם צריכים להעשות על כל פנים ויש חלוק ביניהם שזה אומר בכה וזה אומר בכה פשיטא ודאי שהולכים אחר רוב דעות ועל כיוצא בזה אמרה תורה ודאי אחרי רבים להטות וראיה לדבר שהרי מהר"ם שהוא מבעלי הסברא דרשאין אלהסיע קאי ודוקא כשנאותו כלם מתחלה הוא עצמו כותב לענין ברירת ראשים וחזנים שילכו אחר רב דעות כמו שמבואר לו בתשובה וטעמא דמלתא דכיון שהם צריכים על כל פנים לברירת ראשים ועלה קיימי אלא שזה אומר בכה וזה אומר בכה ודאי יש לילך אחר רב דעות שזה כענין חלוק דעות שבין הסנהדרין בדין שבא לפניהם ומוכרח ליפסק דינו שהולכים אחר רב דעות וזה דבר מבואר בעצמו וממנה אהיה דן בקהל אחר שהם צריכים על כל פנים למנות עליהם מנהיג שיש לילך אחר רב דעות אך בקהלות מחולקות זו מזו אין להם ענין בזה ואדרבא בכל כי האי גוונא כל בני קהל וקהל הם כבני עיר לעצמם ושמו להם ראש אחד כמנהג הקהלות ואלא מיהו אם הקהלות ההם היו רגילים תמיד להיות להם דבר אחד ומנהיג אחד לכלם ועכשו הם באים לפרוש לחלק רשות לעצמם אינן רשאין בכך כיון שמתחלה היו שותפים בדבר וכענין שכתבו הפוסקים ביחיד הבא לפרוש ולסלק רשות לעצמו שלא לתת לתוך כיס הצדקה שאינו רשאי בכך כיון שמתחלה היה שותף עמהם וכיוצא בזה וכל אלה דברים מתבארים בדברי הפוסקים אלא שהם משנה שאינה צריכה בנדון דידן שכבר בא בשאל' שכלם נאותו מתחלה וקיימו וקבלו בחרם ואלה ושבועה להיות להם תמיד ראש א' ודבר אחד ושיהיה הקהל הא' נמשך אחר רב הקהלות ומעתה אם ברירת המנהיג על הקהלות היתה מוכרחת להעשות עכ"פ אין ספק שאין במעשה הקהל הא' כלום ומשעה ראשונה מעשיהם בטלים כיון שאין הדבר תלוי בדעתם ולית להו ברירא בלתי דעת ורצון שאר הקהלות בין מצד הדין בין מצד הסכמתם הקדומה ואפי' נשבעו בכך נשבעו על דבר שאי איפשר לעשותו אבל אם ברירת המנהיג לא היתה מוכרחת על הקהלות ההן שהיה איפשר שלא היו צריכים למנהיג מיוחד אבל היתה דעתם סומכת על דעת בית דין הכולל שבעיר כמו שהוא מנהג הרבה מהקהלות שבעיר וזה הקהל רצה להיות לו מנהיג מיוחד שיהא מתקיים עליו כמנהג קצת קהלות שיש להם כך ועל זה ייחדו להם המנהיג ההוא בחשבם ששאר הקהלות בעמדם יעמודו ולא ייחדו להם מנהיג רק תסמוך דעתם על דעת בית דין הגדול ובזה חשבו שלא יהיה להם חלוק רשות מהאחרי' בזה מקום לספק אם מעשיהם קיימים מתחלתם כל שלא בררו להם הקהלות האחרות מנהיג אחר אם לאו וכשתמצי לומר שהם קיימים לשעתם מה יהיה דינם אחר שהקהלות האחרות בררו להם מנהיג אחר ונמצאו עכשו נגד הסכמתם הראשונה: ואיברא שהיה נראה לכאורה ששבועתם חלה עליהם כיון שקדמה לברירת הקהלות והיו מותרים בשעת השבועה אלא שאחר כך נאסר עליהם וראיה לזה שהרי בגזרת הצבור נמי שאין היחיד יכול לעשות נגדה שנינו בתוספתא יחיד שקבל עליו תענית וארעו בהם ימים הכתובים במגילת תענית אם נדרו קודם לגזרתנו ידחה נדרו את גזרתנו ואם גזרתנו קודמת לנדרו ידחה נדרו מפני גזרתנו והרשב"א והריב"ש זכרונם לברכה אף על פי שהחמירו הרבה בבא נגד תקנת הצבור מכל מקום נראה מדבריהם שאם נשבעו קודם לכן אסורים ואם כן כמו שבגזרת הצבור אף על פי שמן הדין אי אפשר ליחידי' להסתלק ממנה מכל מקום כשקדמה להם שבועה אסורים הוא הדין נדון זה אף על פי שאחר הסכמת הקהלות אי אפשר להם להסתלק מהסכמתם מכל מקום כיון שקדמה שבועתם להסכמת הקהלות שבועתם חלה עליהם אלא דאי משום הא לא איריא דבההיא דתוספתא ודהרשב"א והריב"ש לא אתינן עלה אלא מכח גזרת הצבור שנתנה תורה כח לגזרתם על היחידי' ובכל כי האי גוונא אמרינן שאם קדם להם אסור אסורם קיים מפני שלא נתנה תורה כח לצבור על היחידים אלא בדברים המותרים להם ושאיפשר להם לעשותם אבל בדברים האסורי' להם אין כחם גדול עליהם והוי כאומר לו אביו עבור על דברי תורה שאינו חייב לשמוע לו אבל בכיוצא בנדון זה שחיוב שמעיתם לשאר הקהלות לא בא מכח היותם רבים בלבד אלא מכח איסור שאסרו על נפשם בהסכמתם מלפנים שיהו נגררים עמם כל שעמדו הרבים ההם ועשו איזה ענין ששבועתם נגד הענין ההוא אין שבועתם קיימת הא למה זה דומה למי שנשבע לחברו שלא יצא מדבורו וקודם שיגיע דבר חבירו נשבע הוא על איזה דבר בסתם שנראה ודאי ששבועתו כנגד השבועה הראשונה איברא שיש מקום לחולק לחלוק ולומר שכל שבשעת השבועה לא היה אסור הדבר ההוא בעולם ואיפשר שיהיה ואיפשר שלא יהיה שבועה חלה עליו ואף על פי שלבסוף נאסר עליו וכענין שרצו לחלוק בגמרא במתנה על מה שכתוב בתורה אי בעידנא דקא מתנה ידע דעבר וכענין שכתב הרא"ש בתשובה בנשבע שלא ישא אשה אחרת דשבועתו חלה ואפילו לא תלד אשתו משום דמי יאמר שלא תלד וכו' גם בתשוב' אחרת על מי שנשבע שלא ימכור דב' משלו לפרוע חובו חלק בין נשבע קודם החוב לנשבע אחר החוב והדברים עתיקים בהבנת דברי התשובות האלה בין מצד עצמן בין מצד דברי הגמרא ואין להאריך בהם כעת ומכלל הדברים אפשר יבא החולק לתלות עקר הדבר בזה לומ' שכל שהדבר מסופק בשעת השבועה אם יבא לידי בטול מצוה או שבועה אחרת אין השבועה חלה מכל מקום המדקדק בעקרם של דברים יראה שאין הדבר כן וסוף סוף כל כי האי גוונא דנדון דידן חשיב כשבועה על שבועה וכל שכן שכפי האמת נראה דמתחלתה נמי השבועה היתה נגד ההסכמה דאפילו לא היו הקהלות האחרות בוררות להן מנהיג אחר אלא היו נסמכין ע"ד הבית דין הגדול מכל מקום הוו כמחלקין רשות לעצמן להיות להם מנהיג מיוחד ואפילו הוא מכלל הב"ד המנהיגים שאר הקהלות כיון שהאחרים לא ייחדו להם המנהיג ההוא ונמצאת שבועתם נגד ההסכמה הקודמת ואינה כלום ומעתה צריכים אנו לדון על הטעם הב' שבא בשאלה שאנשי הקהל טוענים שאלו ידעו שהחכם בן בתו של הרב שבררו הקהלות האחרות היה כדאי לכך ושהיה רוצה להטפל בכך מעולם לא היו מקבלים עליהם מנהיג אחר ובזה צריך לבאר חלוקי הדינים בראשי פרקים ואחר כך נבאר שאלתנו והם שהנשבע על איזה דבר שבשעת הנדר לא היה כמו שחשב כגון קונם אשתי נהנת לי שגנבה את כיסי והכתה את בני ונמצא שלא גנבה ולא הכתה שבשעת הנדר היה מוטעה בדבר דאדעתא דהכי לא נדר יש מהם שהם נדרי טעות כגון ראה אביו או אחיו אוכלים בפירותיו ואמר קונם פירות עליהם שהו' מוטע' בעיקר הנדר שמעולם לא כיון לאסור הפירו' על אביו ואחיו ויש שאינו מוטעה בעיקר הנדר אבל מכל מקום הוא מוטעה בנדרו אבל דברים שבשעת הנדר לא היה מוטעה בדבר אלא שטעה במה שעתיד להיות ולא ידע מה ילד יום לא שייך לומר בהם נדרי טעות ולעקור את הדבר ואדרבה יש מהם שאפילו שאלה אינה מועלת להם כגון נולד ומי שאינו נולד והוא דבר המצוי שאלה מועלת בהם ומכל מקום יש מהם שאינם צריכי' אפילו שאלה מטעם דאדעתא דהכי לא נדר כגון נדרי אונסין שהדירו חברו ואח"כ חלה כו' דאמרינן דאין צריכים התרה משום דאדעתא דהכי לא נדר וכן קונם שאיני נושא את פלוני' שאביה רע שאם מת או עשה תשובה אינו צריך היתר משום דהוי כתולה נדרו בדבר ומעתה אם המנהיג הזה בשעת שבועת הקהל לא היה כדאי לכך ולא היה עשוי להטפל בכך ואחר כך נתחכם וגם התקין עצמו לכך ורצה ליטפל בענין לא חשיבי בכך מוטעים בנדר ואדרבא אפשר דאפילו התרה אינה מועלת להם והיינו מתניתין דנולד דקונם שאני נהנה לפלו' ונעשה סופר ובתולה נדרו נמי בדבר כגון שאיני נושא לפ' שאביה רע לא הוי נד' כיון שלא פירשו כלום בשעת הנדר אבל אם המנהיג היה כדאי משעה ראשונה והיה רצונו גם כן ליטפל בהנהגה אלא שהם לא ידעו בענין ואחר כך נודע להם שהוא כדאי ושרצונו בכך הרי אלו נדרי טעות לגמרי כמו שהכתה את בני וגנבה את כיסי ומכל מקום בההיא שהכתה את בני וגנבה את כיסי כתב הר"ן ז"ל שדוקא כשפירש בשעת נדרו שהכתה כו' הא לא פירש אף על פי שהדירה מפני זה צריך התרה דברים שבלב אינם דברים אלא מיהו נראה דע"כ לא אמרינן הכי אלא בדברים שאינם מוכיחים בעצמם ואין בהם אומדנא דמוכח אבל בדברים המוכיחים בעצמם אין צריך לפרש דהא נדרי אונסין נמי דאתינן עליהו מטעמא דאדעתא דהכי לא היה נודר אע"ג דהוו דברים שבלב ודכותא בממון לא הוה מהני אליבא דרב הונא מכל מקום גבי נדר מהני משום דאמרינ' דאומדנא דמוכח הוא דאדעתא דהכי לא נדר אף על פי שלא פי' כלום וכיון דאהני האי טעמא לגבי נדר שלא היה מוטעה בשעתו כל שכן דמהני נמי גבי נדר המוטע' בשעתו דומיא שהכתה את בני וזה לי ימים בעסק אחד עמדתי על החקיר' הזאת ונשאתי ונתתי בה כאשר הראוני מן השמים ואח"כ מצאתי לרב בעל ת"ה שכתב בפירוש בספר הפסקים וכתבי' דהיכא דאיכא אומדנא דמוכח לא בעינן פירוש בשעת הנדר גם א' מגדולי האחרונים כתב חילוק זה להר"ם מפדוה והרב ז"ל קילס החלוק אלא שאמר דמי יוכל לשער הדבר שהוא מוכיח ושאינו מוכיח ומעתה נראה אשר לא יספק בו אדם שלא הוצרכו הם לברור להם מנהיג מחוץ אלא בחשבם שאין איש מקרב אחיהם והבקי בהם ובעניניהם שיהיה מנהיג עליהם אבל אם היו יודעים שהחכם ההוא אשר מקרב אחיהם והבקי בהם ובענינם כדאי לכך והוא מסכים להטפל בכך לא היו בוררים אחר כמו שצווחים הכל הקטנים עם הגדולים כה"ג ודאי הויא אומדנא דמוכח ואפי' לא פי' הוה ליה כמאן דפי' ודמי למי שהיה במדינת הים ואמרו לו מת בנו ועמד וכתב נכסיו לאחרים ואחר כך שמע שבנו קיים שאין במתנתו כלום דההיא אומדנא חשיבא אומדנא דמוכח טפי והיא ראשית האומדנות בדברי הפוסקים ועלה כתבו התוספות בסוגיא דדברים שבלב יש דברים שאין צריך גלוי דעת כגון ההיא דמי שהיה במדינת הים כו' ואם באת לחלק בין ממון לשבועה אדרבה איפכא יש לנו לחלק כדאשכחן גבי נדרי אונסין דההיא דאתפיס זכוותיה דלרב הונא לגבי ממונא אונס לא מהני ובשבועה מהני משום דלגבי שבועה איכא למימר טפי דאדעתא דהכי לא נדר כדכתב הרא"ש שם גם מצד חלוק רשותם משאר הקהלות נראה שיש טעות בנדרם שאלו היו יודעים בודאי ששאר הקהלות בלתי מרוצים בבחירת המנהיג שלהם וטוענים עליהם ועל חלוק רשותם לא היו נשבעים והוו להו כמפרשי מאחר שכבר גלו דעתם בהסכמתם הראשונה שרצונם להמשך אחר רצון שאר הקהלות ואדעתא דהכי ודאי לא נדרו ואין להקשות שאם כן בנשבע נגד תקנת הקהל נמי נימא דאדעתא דהכי לא נשבע שהקהל יתקנו תקנה כנגד שבועתו והחלוק ביניהם מבואר גם מה שטוענים הקהל שאינם מחוייבים בקבלה ההיא כיון שלא הוציאו שבועה מפיהם אלא שחתמו בכתב ההיא כבר הוזכרה הוראה זו בדברי הרב בעל ת"ה ובדברי הרא"ש ז"ל דשבועה בעי' בטוי שפתים אף על פי שלעניות דעתי מדקדוק דברי הרשב"א בתשובה נראה שהוא חולק בזה מכל מקום פשיטא ודאי שזו טענה אלימתא תוסיף תת כחה בצירוף הטענות האחרות ועל מי ששואלים עוד הקהל על מה שבא החכם ההוא המבורר תוך קהלם ועמד ואמר שהוא מעולם לא ביקש זאת מידם וכו' ושהיה גוזר גזרת חרם שלא ידרוש שום איש בקהל בלתי רשותו אם על חיוב הגזרה היא השאלה לומר אם חלה גזרתו אם לאו:
 
תשובת שאלה זו היא מוצאת מכלל התשובה דלעיל דנהי שאם החכם הזה היה חכם מקובל על הקהל אפשר שהיה כחו יפה בכך לנעול דלת בפני איש אחר אשר ירצה לדרוש שם ולנהוג שררה ורבנות שם וכדאמרינן בעלמא אתריה דר' פלוני הוא וכו' גם הראשוני' ובפרט הרב בעל ת"ה כבר האריך בענין זה מ"מ כיון שהקהל כבר פרקו עולו מעליהם ועמדו על הפרק ויצאו מתחת עול סבלו על פי התורה והדין כמו שהתבאר אם כן מה כח דינו יפה לגזור עליהם שום גזרה ואם על משפט החכם היא השאלה לומר שהיה מנדה שלא כדין כמו שנראה מתוך דברי השואל זאת לא זאת וכבר נשאל הריב"ש ז"ל על כיוצא בזה במחלוקת אשר נפלה בקהל אחד בדין ברכת מעין ז' בשבת שאלה /שחלה/ י"ט ואחד מהם אמר לשליח צבור בגזרת נדוי שלא יאמר אותה והסתפק אם הוא כמנדה שלא כדין מאחר שמן הדין היה לאומרו כמו שפוסק שם וכתב שאין בזה דין מנדה שלא כדין כמו שבאר שם וזו נמי דכותה אף על פי שהדוחה יוכל לדחות ולחלק ומכל מקום מתוך דברי החכם יצא עוד היתר לקהל הנז' שהרי החכם אמר שמעולם לא רצה ולא ירצה להיות חכם עליהם עד שרבים יחלו פניו וכל הקהל חקה א' יחפצו וירצו בו ולא יהיה חולק על מנויו ונמצא א"כ שכיון שרבים קמים עליו ואינם חפצים או הוא אינו חפץ במינויו עליהם וזהו כאומר מתנה זו מבוטלת היא אי אפשי בה שלא זכה בה ואפי' תאמר שמשעה שנשבעו הם כבר זכה בה מכל מקום על פי הדברים האלה כבר נמחל שעבודם דאפילו עבד עברי כיון דאמר ליה באפי תרי זיל נמחל שעבודו כיון שאין גופו קנוי כדאמ' בקדושין כ"ש כאן שאין עליהם אלא חיוב כבוד בעלמא דבדבורא בעלמא כבודו מחול וחיוב אין כאן שבועה אין כאן עוד אחרת יש מתוך דברי החכם שהאנשים האלה בני הקהל יכולים לישאל על שבועתם ואף על פי שהשבועה היתה לתועלת החכם ולדעת רוב הפוסקים אין שבועת המשביע את חברו לתועלתו בת היתר ובפרט במקובל טובה ובשנים הנשבעי' זה לזה על קיום איזה דבר ולעולם החמירו בו הראשונים אשר מעולם לבלתי הזקק בהיתר כזה וצווחו עליו קמאי וקמאי דקמאי והענישו הנזקק בזה עונש נדוי מכל מקום היינו דוקא במשביע חברו על הדבר ומשביעו לתועלתו אבל אדם הנשבע מעצמו איזו שבועה ונמשך ממנה תועלת לחברו אף על פי שכיון להועילו חלוקה היא בדינה וכמו שכתב מהרי"ק ז"ל בתשובה ושאר מן הפוסקים והנה השבועה הזאת החכם העד העיד בעצמו שהוא לא בקש זאת מידם כלל ושהם מעצמם עשו זאת גם לא קבלו שום טובה ממנו על השבועה ולפי זה אם נשאלו הנשבעים על שבועתם והתירוה להם ודאי שהיא מותרת ונמצא רבו כמו רבו טעמי היתר ענין זה והמקיל בה לא הפסיד וגם כל העם הזה על מקומו יבא בשלום. מעפר דל;
 
אליהו ן' חיים;
שו"ת ראנ"ח סימן צט
 
שאלה ראובן שלח גט לארוסתו והשליח הביא הגט ובידו שטר השליחות כנהוג וכתוב בשטר השליחות איך ראובן מסר גט בידי שליח פ' וא"ל תן גט זה ליד ארוסתי פלו' בכל מקום שתמצאנה וכו' והארוסה היא קטנה ויש לה אב כדת מה לעשות לדעת רש"י ז"ל וההולכים לשטתו דקטנה אביה ולא היא;
 
תשובה אלו אם באנו לחוש לזו מטעם הפוס' כרב דאין האשה עושה שליח לקבל גט מיד שליח בעלה ואליבא דמאן דאמר דטעמא דרב משום בזיון דבעל דבר פשוט הוא דאין כאן חשש בזיון דבעל דדוקא כשהיא יכולה לקבלו בעצמה ואינה מקבלתו אלא עושה שליח יש לחוש לבזיון אבל כאן שאין מקבל אותו האב אלא מדאגה מדבר שאם תקבלנו היא אינה מתגרשת בקבלתו אין כאן חשש בזיון ואף על גב דלדעת שאר הפוסקים החולקים על רש"י יכולה היא לקבל גיטה אף על פי שהיא קטנה מכל מקום כיון שמן הספק אינה יכולה לקבלו ולצאת ידי ספק מקבלו האב אין מקום לבזיון אבל מה שמביא לחוש בזה היא לשון שטר השליחות שכתוב בו תן גט זה ליד ארוסתי פ' וכו' דדילמא הוי קפידא ליתנו לידה דוקא ואעפ"י שלכאורה היה נראה שאין לחוש לזה דיד אביה כיד עצמה דמי ושייך לומר ביה ליד ארוסתי דלישנא דקרא נמי הכי הוא דכתיב ונתן בידה ואפי' הכי מתגרשת על ידי אביה ושליח קבלה נמי משויא והוי בכלל ונתן בידה י"ל דלשון תורה לחוד ולשון הדיוט לחוד ועוד דמרבויא דקרא נפקא לן שליח קבלה ואב ומצאתי להרשב"א ז"ל כיוצא לזו בתשובה סימן אלף רי"ו כתב וז"ל רואה אני דברי החושש באומר התקבל לי גיטי מיד בעלי שלא יקבלנו מיד שלוחו וכן האיש העושה שליח הולכה ואומר תן גט לאשתי ואפי' לרבי חנינא ולא נחלקו הם אלא באומר הולך גט זה לאשתי ואף על פי שלא נמצא כן מפורש וכו' דכל שאומר בין היא בין הוא מיד בעלי או ליד אשתי דלמא בהקפדה אמרי וכו' ויש חלוק בין התקבל גיטי מבעלי להתקבל לי גיטי מיד בעלי ובין הולך גט זה לאשתי לתן גט זה לאשתי וקרוב אני בעיני שאם אמר תן גט זה ליד אשתי דהוי קפידא ודאי כל זה כתב הרשב"א שם וממנה יש לנו לחוש בנדון זה גם כן דהוי קפידא כשאומר לתת ליד הארוסה ואף על גב דהתם איפשר להנתן ליד השליח כיד האשה לר' חנינא ומדקאמר ליד אשתי יש לספק דקפיד אבל כשהנתינה ליד האשה יש בה ספק כנדון שלנו איפשר דלא קפיד ומימר אמר תתגרש כל היכא דמיגרשה דאלו קפיד אי אפשר לעשות גירושין מסולקין מן הספק לאו מלתא היא כלל דכיון שאנו באים לחוש מצד לשונו דדוקא קאמר איפשר דלא ידע דאינה מתגרשת דלאו כ"ע דינא גמירי ואף על גב דאלו ידע דאינה מתגרשת בכך לא היה מקפיד מתחלה מכל מקום כבר הקפיד א"נ ידע חלוקי דעות הפוסקים וסבר כדעת הסוברים שהיא יכולה לקבלו ואמר בדוקא א"נ ידע דלא מהני ורצה לצחק בה הילכך לענין מעשה בשעת הדחק כיון דסברת האומרים קטנה אביה ולא היא במחלוקת היא שנויה ורבים חלוקים עליה יותר ראוי לתת את הגט ליד הקטנה מלתת אותו ליד האב וכל שכן אם יהיה האב במעמד ויאמר לבתו לקבל את גטה מדעת האב שבענין זה כתבו הראשונים שמתגרשת בקבלתה אף לדעת הסוברים אביה ולא היא ואף על פי שיש חולקים הרשב"א ז"ל שמתורתו יצא לנו חשש הקפידה הוא סובר סברא זו שקבלת הקטנה מדעת האב מהני שכן הורה למעשה בארוסה שהיו מסופקים אם היתה קטנה או גדולה וכדי לצאת מידי ספק יותר יש לתת אותו גם ליד האב דאיפשר דבקבלת האב גם כן מתגרשת כיון דההקפדה אינה ברורה כל כך ואף לדברי הרשב"א שכתב שקרוב בעיניו באומר תן גט זה ליד אשתי דהוי קפידא ודאי איפשר דלגבי קטנה שאינה יכולה לקבל ועוד דיד אביה כיד עצמה לא יאמר דתן גט זה ליד ארוסתי משמע לידה דוקא יש להקל בדבר לתת הגט על ידי אביה וכל שכן אם הארוסה גם כן תעמוד שם וע"פ מקבל האב דהוה ליה כאלו היא מקבלתו וכענין שכתב הרשב"א בסוף התשובה דלעיל באומרת התקבל לי גיטי מיד בעלי שאם היה הבעל במעמד וצוה לסופר והיה שם שליח קבלה ואמר אח"כ שחתמו תנו לו שזה כאלו קבלו מיד הבעל ואף אנו נאמר שזה כאלו קבלתו הארוסה ואף על פי שקטנה היא ואינה בתורת שליחות לומר שקבלת אביה בצואתה ובמעמדה כקבלת עצמה כמו כההיא דהרשב"א שהבעל בן שליחות מכל מקום אין לחלק בזה דע"כ לאו מטעם שליחות אתינן עלה דאלו מטעם שליחות לא מהני אלא משום דכיון שעומד שם במעמד הוי כאלו נותן הוא וה"נ כיון שעומדת שם כאלו קבלתו היא הילכך יתן אותו השליח הגט ליד האב במעמד הבת ואחר כך יטלנו מיד האב ויחזור ויתן אותו ליד הבת במעמד האב ודוקא על הסדר הזה שינתן ליד האב ואחר כך ליד הבת אבל איפכא שינתן ליד הבת ואח"כ ליד האב לא נכון לעשות כן דבשלמא כשנותן ליד האב תחלה אם תמצי לומר דלאו קפידא הרי היא מתגרשת בקבלת האב ואת"ל קפיד לא עשה ולא כלום בנתינה ליד האב ונוטלו ממנו וחוזר ונותן לבת אבל כשנותן ליד הבת תחלה נהי דכשתמצי לומר דקטנה מתגרשת על ידי עצמה מהני אפילו אם תמצי לומר דקפיד שהיא מגורשת מכל מקום כשבאנו לחוש לדעת הסוברים שאינה מתגרשת בקבלתה ורצינו להסתייע כשנאמר דלא קפיד וינתן ליד האב כיון שכבר נתנו ליד הבת תחלה השליח לא מהני ליטלו שוב הימנה ולחזור לתתו לו דכבר עשה שליחותו משנתנו לבת ואם אמרנו דלא קפיד מעולם לא אמרנו דליד אשתו דקאמר היינו ליד האב דוקא כיון שאינה מתגרשת היטב בקבלת ידה דאין לנו לעקור לשון ליד ארוסתו לגמרי דאמרינן דיד הארוסה או יד אביה קאמר ושניהם במשמע וכיון שנתנו לבת כבר עשה שליחותו אבל כשנותן ליד האב תחלה מהני ממה נפשך ודוק. מעפר דל;
 
אליהו ן' חיים;
שו"ת ראנ"ח סימן ק
 
שאלה מעשה שהיה כך היה ראובן שמעון לוי אחים ג' ולכל א' מהם בנים ומתה אשת ראובן בחייו ונשארו ממנה ג' בנים אחר כך מת הבן האחד מהג' בנים בחיי אביו ראובן ואחר כך מת ראובן ואחר מיתת ראובן מת הבן האחר ולא נשאר מראובן אלא בן אחד אחר כך מת לוי אחד מן האחים ונשאר ממנו בן ובת קטנה ומת הבן ונשארה הבת והב"ד מנו אפוטרופוס את שמעון על נכסי הבת עזבון לוי ולא כתבו הב"ד שטר משמוש על נכסי היתומה ולא נודע מה היה לה רק שמעון האפוטרופוס החזיק בנכסים והוציא הוצאות על היתומה לצורכה ולצורך נכסיה כפי מה שהוצרך הענין ואחר כך מתה הבת ובאו שמעון ובן ראובן לירש ושמעון טוען שראובן אחיו אביו של יהודה היה חייב לו סך ממון והוא רוצה להחזיק בחלקו של יהודה הנופל לו בירושה מהבת בשביל החוב שהיה אחיו ראובן חייב לו שכיון שיהודה זה בא לירש אף הוא קם תחת אביו לפרוע מה שאביו חייב לו;
 
תשובה תחלה צריך לבאר קצת מדיני פריעת ב"ח ואף על פי שהם מבוארים בעצמם והמה בכתובים בדברי הפוסקים מכל מקום נכתוב קצת ראשי פרקים מהם ובכן נבאר ענין שאלתנו הנה מדין הגמרא מי שלוה מחברו בשטר נכסיו שיש לו אחראין לחובו ואם מת ב"ח גובה מהם ואפי' מכרם בחייו ב"ח מוציא מהלקוחות ואף על פי שלא כתב אחריות בשטר דאחריות טעות סופר הוא כל זה בנכסים שהיו לו בשעת ההלואה דכשלוה חל השעבוד על הנכסים אבל נכסים שלא היו לו בשעת ההלואה אלא קנאם אחר כך מן הסתם לא חל שעבוד עליהם כיון שלא היו לו בידו בשעת ההלואה אבל מכל מקום כל ששעבודם בפי' חל שעבוד החוב עליהם ואף עפ"י שאין אדם מקנה דבר שלא בא לעולם כח השעבוד אלים טפי לחול אפילו על דבר שלא בא לעולם ויש מהפוסקים שסוברים שאף בזו אומרים אחריות טעות סופר הוא ואפילו לא כתב בשטר שעבוד דאקנ' משתעבדים אף נכסים שקנה אחר ההלואה כמו שכתב הטור כתב שם בבית יוסף שזו דעת הרשב"א ז"ל גם כן ויש להביא קצת ראיה לזה מהגמרא פרק מי שמת כי בעי למיפשט דאקנה קנה ומכר וכו' דמייתי מההיא דשטרי חוב המאוחרין כשרים וכו' ע"ש ומיהו כל זה במלוה בשטר אבל מלוה על פה אינה גובה מלקוחות ואפילו מנכסים שהיו לו בשעת הלואה ומכרם אחר שלוה אין ב"ח גובה מהם דמלוה על פה לית לה קלא ומכל מקום מן היתומים גובה דמצוה על היתומים לפרוע חוב אביהם כשהניח להם אחריות נכסים וכופין אותם לפרוע כמו שכתבו התוספות פרק מי שמת ושאר כל הפוסקים ואפילו מנכסים שקנה אחר שלוה גובה ב"ח ואפילו לא אמר לו דאקנה כמו שכתב רשב"ם ז"ל שם כל זה בנכסים שהוחזקו ללוה בעודנו חי קודם שלוה או אחר שלוה אבל מ"מ כבר הוחזק כלם בחייו אבל נכסים שלא הוחזקו לו ולא נכנסו בידו בחייו אלא אחר מיתתו באים ליורשיו אלא שאם היה בחיים בשעת נפילת הנכסים היו נכנסים בידו והיה הוא מתחזק בהם ומפני שלא נפלו בחייו יורשיו זוכים בהם יש בהם חלוקים וכלם יקראו ראוי; החלוק הא' מלוה שיש לו ללוה ביד אחרים אותו ראוי דינו מוחלק לגמרי ורוב הפוסקים סוברים בו שב"ח גובה ממנו מפני שמעקרו הוא משועבד לב"ח מדרבי נתן ואין מכלל חלוקי הראוי אבל חלוקי הראוי הם בנכסים שנפלו לו לחייב אחר מיתתו שקודם מיתתו לא היו שלו מעולם ולא היו משועבדים לב"ח בכיוצא באלו יש חילוקים החלוק הא' רשאין יורשי החייב יורדין בנכסים ההם אלא שאם החייב היה בחיים היה יורש כגון ראובן ושמעון בני יעקב והיה חוב על ראובן ומת ראובן בחיי אביו יעקב ואחר כך מת יעקב ובא ב"ח ותובע מהנכסים חלק ראובן ואמר כיון שאלו היה ראובן חי היה נוטל חלקו ואלו היו לראובן בנים היו נכנסים תחת אביהם אפילו לא היה ראובן חי עכשיו נמי יהא ראובן יורש חלקו בקבר ונכנס ב"ח במקומו לגבות חובו מחלקו של ראובן בכל כה"ג ודאי אין ב"ח גובה ובענין זה מוקי תלמודא בדחית מתניתין דנפל הבית עליו ועל אביו עליו ועל מורישיו יורשי הבן אומרים וב"ח אומר וכו' דיורשי הבן היינו אחי ומורישי אחי דאבא וכשנפל הבית עליו ועל אביו יורשי הבן דהיינו האח אומר הבן מת תחלה וראובן אחי דחייב לך לא זכה מעולם בירושת אבי אלא כל הירושה שלי ואין ב"ח נכנס תחת ראובן ליטול חובו וכדפרש"י וב"ח אומר האב מת תחלה וזכה ראובן החייב לי בנכסים ויש לי ליטול חובי מחלק ראובן ובראוי דכה"ג אין מי שיאמר כלל דב"ח גובה ממנו אפילו מי שרוצה לומר דמתני' דיש בכור דקתני דאין אשה בכתובתה נוטלת בראוי מקולי כתובה שנו כאן ג"כ אבל ב"ח גובה מן הראוי מ"מ לא יאמר בכה"ג דראוי מקולי כתובה דמתני' דנפל הבית מוכחת לעולם דבראוי כה"ג מיהא לא גבי ולית לה בתרי כלל דלגבי אפילו בכה"ג; החלוק האחר הוא כשיורשי החייב יורדים בנכסים ההם ויש לספק בירושה ההיא אם היא באה להם מכח החייב או מכח אחר כגון נכסי דאבא דאבא או דאחי דאבא שמת ראובן בחיי יעקב ויש חוב עליו ואח"כ מת יעקב אביו או אחי יעקב שאם ראובן היה חי במיתת יעקב ודאי היה זוכה בנכסים וב"ח גובה מהם חובו אבל אם ראובן מת בחיי יעקב ובני ראובן באים לירש יש לספק אם ירושה זו היא באה לפני ראובן מכח אביהם ראובן שהוא יורש את אביו בקבר ומוריש לבניו או אם ירושת בני ראובן הי' באה להם מכח אבי אביה' וכאלו לא היה לאביהם חלק בה וכאלו היו בני ראובן וראובן שני אחים כראובן ושמעון וכשמת ראובן בחיי יעקב ואח"כ מת יעקב אין יורש אלא שמעון ונ"מ בחוב שעל ראובן שאם נאמר שבני ראובן באים לירש מכח אביהם ראובן בא ב"ח וגובה חובו דאמר להו כיון שמכח אביכם אתם באים לירש אביכם חייב לי ואני גובה נכסיו ואת"ל שאין ירושה זו באה להם אלא מכח אבי אביהם והם יורשים את יעקב שלא באמצעות ראובן אין ב"ח גובה מאותן נכסים שראובן הוא החייב לו וראובן לא זכה כלל בנכסים ההם ובכה"ג בעי תלמודא לאוקומי מתני' דנפל הבית עליו ועל אביו דיורשי הבן היינו בני ראובן והם אומרים הבן מת תחלה ולא זכה בנכסים ואנן מכח אבא דאבא באים לירש ואין לך לגבות חוב שהיה לך על ראובן מנכסים אלה כלל שהוא לא זכה בהם כלל ואפילו בכה"ג מוקי תלמודא מתני' דיש בכור שאין נוטלין בראוי סיפא דמתני' דהדר תני וכלן אין נוטלין בראוי כבמוחזק לאתויי נכסי דאבא דאבא ובראוי דכה"ג איכא פלוגתא דרבוותא שרבינו אפרים ורבינו חננאל כמו שכתב הרא"ש משמם פ' יש בכור ומהרי"ח כמו שכתוב בהגהת אשירי פ' הכותב ובעל התרומות משם רבינו אשר דלוניל ז"ל ס"ל דב"ח גובה מראוי דכה"ג והא דקתני במתני' שאין נוטל בראוי ומוקי לה בנכסי אבא דאבא לא קאמר הכי אלא לענין כתובה ומקולי כתובה שנו אבל ב"ח גובה מהראוי ומתני' דנפל הבית דקתני בה ב"ח מוקמי לה כדמוקי לה תלמודא בדחיה דמאי יורשי הבן אחי ואין קושית הרא"ש שהקשה על רבינו אפרים ור"ח דמשנה שלימה שנינו נפל הבית עליו וב"ח וכו' קושיא אלא ע"פ אוקמתא קמייתא דתלמודא דמפרש יורשי הבן בני אבל לפי אוקמתא דיורשי הבן אחי לא קשיא כלל ממתני' דנפל הבית עליו וכל אימת דסבר תלמודא דתחת אבותיך יהיו בניך לברכה הוא אבל מדינא ירושת בני ראובן אינה באה להם אלא מאביהם וכיון שאביהם זוכה בה ב"ח נוטל ממנה מתני' דיש בכור דקתני שאין נוטלין בראוי מוקי לה בכתובה דוקא ומקולי כתובה ומתני' דנפל הבית דאין ב"ח וכתובה גובין כשראובן מת תחלה כשאין בנים לראובן ויורשי ראובן אחי אבל כשיש בנים לראובן והם באים לירש מכח ראובן אביהם ב"ח גובה ומ"מ אשה דאינה גובה מקולי כתובה ומתני' דנפל הבית דמיירי כשאין בנים לראובן וקתני כתובה נמי לאו דוקא כשאין בנים לראובן דאפילו בראוי דיש בנים לראובן אשה אינה גובה כדקתני מתני' דבכורות א"נ ראוי דבכורות נמי באחי שמת ראובן בחיי יעקב ולא הניח בנים ואח"כ מת יעקב ובא שמעון אחי ראובן ויורש את יעקב אביו ואין כתובה וב"ח נוטלין במקום ראובן דה"ל לגבי ראובן ראוי כדמוקי מתני' דנפל הבית ג"כ וראוי דהדר תני בסיפא נמי מיירי בכה"ג ואע"ג דהא תני ליה רישא הדר תני לה אגב שבח דאצטריך למיהדר למיתני לאתויי שבח דממילא ומאי דקאמר תלמודא דבכורות דראוי דסיפא לאתויי נכסים דאבא דאבא היינו כפי הסברא דקאמר בבתרא דיורשי הבן בני וכן כתב הר"ן ז"ל בחדושי בתרא אלא דלענין הלכה סובר דוקא דאוקמתא דיורשי הבן בני עקר ומ"ה קאמר תלמודא בבכורות דראוי דסיפא נמי אתא לאתויי חדושא דנכסי אבא דאבא וכן כתב הרמב"ן ז"ל שיש להעמיד ראוי דבכורות בפירושים אחרים וראוי דסיפא לאו לאתויי אבא דאבא עוד היה נראה לתרץ בזה תרוץ אחר ע"פ דרכו של רש"י שכתב אההיא דלאתויי נכסי דאבא דאבא שאמרו בבכורות דחדושא דסיפא הוא לאתויי נכסי אבא דאבא דאלו מרישא הוה אמינא דראוי דאינו נוטל היינו כגון שהיה לאביהם אח שהיו לו בנים בשעת מיתת אביהם שלא היה הדבר ברור שתפול להם הירושה ואח"כ מתו בניו ומת אחי אביהם ונפלה להם הירושה אבל נכסי אבא דאבא שהדבר ברור שתפול הירושה ההיא לאביהם סד"א דחשיב כמוחזק קמ"ל סיפא דאפילו בכה"ג הוי ראוי וע"פ דרך זה אף אנו נאמר כשת"ל דראוי דמתני' דבכורות באוקמתא דמוקי תלמודא בבתרא מתני' דנפל הבית דיורשי הבן אחי דהדר תני בסיפא ראוי דאלו מרישא הוה אמינא דוקא כגון שמת ראובן בחיי דודו אחי יעקב והיו לו בנים שהי' ראובן ספק בירושת אחי יעקב ואח"כ מתו בני אחי יעקב ואח"כ מת אחי יעקב ובא ב"ח ליטול מאותן נכסים חלק ראובן ושמעון אחי ראובן אומר שאין לאחיו חלק וזכות בירושה ההיא ולא גבי ב"ח מינה אבל אם לא היו לאחי יעקב בנים בשעת מיתת ראובן דאז ודאי תפול הירושה לפני ראובן סד"א דהוי כמוחזק טפי ויטול ב"ח ממנה קמ"ל סיפא דאף בראוי זה אינו נוטל אלא שאין זה מספיק משום דלא הוי חדוש יותר כשאין בנים לאחי יעקב בשעת מיתת ראובן דאכתי ספק הוא שיוליד אחי יעקב בנים ולא תבא הירושה לראובן מ"מ לא סגי דלא הוי איזה חדוש יותר המעט הוא אם רב הכלל העולה דראוי דנכסי אבא דאבא במחלוקת היא שנויה בין גדולי עולם ורוב הפוסקים אית להו דב"ח אינו גובה מן הראוי זולתי הרבינו אפרים שכתב הרא"ש שהוא סובר דב"ח גובה מן הראוי ור"ח מסופק בדבר והרב רבינו אשר מלוניל סובר ג"כ דב"ח גובה מן הראוי כמו שכ' בס' התרומות משמו ומהרי"ח ודעת התוס' בזה תתבאר לקמן ובכלל דברים אלה שכל מה שאמרו בסוגיי' פרק מי שמת במאי דכתיב תחת אבותיך יהיו בניך אי הוי דינא או ברכה ומאי דשקיל וטרי התם דאנא מכח אבא דאבא קאתינא ומאי דאמרינן וזוהי שקשה בדיני ממונות הכל הולך אל מקום אחד דין הראוי עצמו דמאן דאית ליה תחת אבותיך יהיו בניך לברכה הוא דכתיב אבל לענין דינא לא היינו סברת מי שסובר דב"ח גובה מן הראוי דס"ל דבני מכח אב קא ירתי וכיון שכן הוה ליה כאלו נכסים אלו נכנסו ביד האב ומכחו באים לירש וב"ח גובה מהם אף על פי שלא באו לידו אלא נפלו אח"כ דב"ח גובה מן הראוי ולדידיה מתני' דנפל הבית יורשי הבן היינו אחי ובן שמכר בנכסי האב בנו מוציא מיד הלקוחות וזו שקשה בדיני ממונות דהיה אפשר לומר דתחת אבותיך יהיו בניך לברכה הוא אבל מדינא במקום אב קיימא וב"ח גובה מן הראוי דכה"ג ומתני' דנפל הבית יורשי הבן היינו אחי אבל כפי האמת אינו הכי אלא מדינא אמרינן תחת אבותיך יהיו בניך ובנים מכח אבא דאבא קאתו ולגבי אב הוו נכסי הזקן ראוי ולא חשיב כמוחזקין בידו ומאן דאית ליה דתחת אבותיך יהיו בניך לא הוי אלא ברכה מדינא בני הבן במקום אב קיימי ואינם באים לירש אלא מכח האב וב"ח גובה מראוי זה ולא אמרינן מכח אבא דאבא קאתינא להפקיע כח ב"ח מכאן ולומר שאין הבנים יורשים מכח אביהם וסוף דבר סברת מכח אבא דאבא קאתינא הוא להשוות בני הבן כמו אחי דהתם ודאי מכח אב קאתו ואין לנכסים עסק אצל האב החייב וכן אין להם עסק אצל האב החייב ומאן דפליג סבר דדוקא אח אינו בא אלא מכח האב אבל אלו מכח ראובן בן יעקב קאתי וזו קשה בדיני ממונות לומר בנו מוציא מיד הלקוחות וע"פ שטה זו מחלוקת הפוסקים אי ב"ח גובה ראוי אם לאו היא תלויה באוקמתות דגמרא שהאומרים אינו גובה סוברים דלעולם קושטא דמלתא דאמרינן תחת אבותיך יהיו בניך אפילו לענין דינא או אפילו לא אמרינן מ"מ ב"ח אינו גובה ונפל הבית יורשי הבן היינו בני ואוקמתא דיורשי הבן היינו אחי אינה אלא דחיה בעלמא או לומר אמאי קרי ליה קשה משום דהיה אפשר לדחות והסוברים דב"ח גובה ראוי סוברים דכיון דתלמודא דחי דיורשי הבן אחי אם כן סמכינן אהך דחויא ומ"ה קאמר וזו קשה בדיני ממונו' משום דקושטא לאו הכי הוא אבל התוס' נראה שרוח אחרת אתם בפי' הסוגי' וזה דעלה דההיא דבן שמכר בנכסי האב אחר שפי' דלענין גבית לוקח קאמר שאינו גובה חובו שחייב לו המוכר מהמעות שנתן על המכר מהבנים כתבו וא"ת תיפוק ליה דהוי ראוי וכו' ונשאו ונתנו בדבר אי ב"ח גובה ראוי אם לאו וכתבו עוד ומההיא דנפל הבית אין להביא ראי' דב"ח לא גבי ראוי דהתם כדמפרש טעמא בסמוך דא"ל אנא מכח אבא קאתינא ומכלל דבריהם נראה שדין ראוי לאו היינו דין מכח אבא דאבא קאתינא דאפי' כשת"ל דב"ח נוטל בראוי אכתי אי מכח אבא דאבא קאתי לא גבי מיניהו וכל היכא דשייך לומר מכח אבא דאבא כגון דנפל הבית עליו ועל אביו או עליו ועל אחיו דבהא נמי שייך לומר אנא מכח אח דאבא קאתינא שהירושה חוזרת אל אבי אביו שמכחו יורש האב את אחיו וכדקתני עליו ועל מורישיו ומפרש בגמרא מורישיו אחי וקאמר עלה טעמא דמכח אבא דאבא קאתינא וצריך להבין דהיכי משכחת ליה ראוי דלא נימא ביה מכח המוריש קאתינא דאלו מלוה הא כתבו דלא חשיב ראוי משום דמשעבד לי' מדר' נתן וא"כ היכי משכח' ליה ראוי שיסתפקו בו אם נוטל או אינו נוטל ולא שייך ביה אנא מכח המוריש קאתינא אא"כ שנדחוק לומר דלבסוף מחדשים זה התוס' דמלוה לא חשיב ראוי אבל מתחלה לא היינו יודעים זה ובהגהת אשירי ראיתי שכתב והיכא דלא שייך למימר מכח אבא דאבא כגון שמת ואחר כך נפלו לו נכסים מאבי אמו ובא אחיו מאביו לירש וב"ח דמת דבכה"ג היורש הוא בא מכח המת ודאי דמכח אבי אמו של המת לא שייך ליה ירושה אלא שהדבר קשה דכה"ג לא ירית האח מן האב ותלמוד ערוך הוא בגמרא דאין יורש את אמו בקבר להנחיל לאחין מן האב ואיפשר לדחוק ולומר דאה"נ דלא משכחת לה ודאי ואלא מיהו אלו היה הדין שהבן יורש את אמו בקבר להנחיל לאחין מן האב אף על פי דלא הוה שייך לומר ביה מכח המוריש קאתינא שאינו יכול לירש אלא מכח המת החייב מ"מ כיון שלא בא לידו מחיים הוה ליה ראוי ואין ב"ח נוטל בראוי; והרמב"ן כתב בבתרא דמתני' דבכורות איפשר לאוקומא באחי או אחי דאבוה ונראה שכונת הרב לומר דראוי דמתניתין דבכורות לחוד וההיא דבתרא דהבן מוציא לחוד דההיא דבכורות באחי או אחי דאבוה שהוא דין ראוי אבל ההיא דבתרא מדין ירושת אבא דאבא ולא משום דאין נוטל בראוי ואלים טפי כח אבא דאבא לגבות ב"ח ממנו משום דראויין להן ודאי וכשיטת רש"י דבכורות ולא מצי פשיט הכי מההיא דבכורות דההיא בראוי להן מספק; וזו קשה בדברי הרב ז"ל דבמתניתין קתני נמי עליו ועל מורישיו ומפרש בגמרא מורישיו אחי דאבא וי"ל דאה"נ דלפי מאי דקאמר מאי לאו יורשי הבן בני מורישי אחי לא מפליגי בין ירושה דאבוה לירושה דאחי ושפיר איכא למפשט ממתניתין דבכורות דאין ב"ח גובה מירושת מורישי ולפי סברא זו ממתניתין גופה דנפל הבית בעי למיפשט וליכא לאקשויי תפשוט ממתני' דבכורות כיון דמתני' גופה בעי למיפשט אבל בלאו הא מתניתין או כפי המסקנא דדחי יורשי הבן אחי ולא פשטינן הבעיא הוא שהוקשה לרב ז"ל דתיפשוט ממתני' דבכורות ועל זה תירץ דמהתם ליכא למיפשט דאיכא למימר דראוי היינו דאחי או אחי דאבא וה"ה שהיה אפשר לתרץ דראוי דבכורות כגון דמת ראובן החייב בחיי יעקב בלא בנים ואחר כך מת יעקב ונפלו נכסים קמיה שמעון וב"ח דראובן רוצה ליטול במקום ראובן דבראוי כה"ג לא שקיל וכדדחי תלמודא וכמו שפירש הר"ן ז"ל ומראוי דסיפא לא קשיא דבין כך ובין כך צ"ל דלאו לאתויי ראוי אחר אלא אגב שבח נקטיה וכמו דמפרש הרמב"ן והר"ן ז"ל בפי' אלא דלא משמע ליה להרמב"ן ז"ל כלל דקרי ליה ראוי בכה"ג ובכל כה"ג לא איצטריך תנא לאשמועינן דאינו נוטל וגבי נפל הבית דוקא איכא לאוקמי בכה"ג דלא אתא לאשמועינן דאין ב"ח נוטל אלא דין דזה אומר וזה אומר ועוד דא"כ לא הוה מוקי תלמודא ראוי דסיפא לאתויי נכסי אבא דאבא אלא ברישא דלית ליה בנים לראובן דלא נפלי נכסים לפניו כלל וסיפא באחי או אחי דאבוה שיש לחייב יורש לזכות מכחו אלא שלא היה ודאי שיפלו לו הנכסים אם היה בנים לאח או לאח דאבא וכדמוקי רש"י ז"ל לשיטתו רישא דמתניתין ואכתי נכסי אבא דאבא דודאי נפלי קמיה אין לנו אלא ודאי משמע דראוי דאחי ואחי דאבוה מרישא שמעינן לה וראוי דסיפא ע"כ לאתויי נכסי אבא דאבא או משום שבח נקטיה אלא שיש להבין בדברי הר"ן ז"ל שהוא מסכים לומר דמתני' דבכורות כדדחי תלמודא ביורשי הבן דהיינו אחי דאין לראובן יורשים אלא שהב"ח רוצה ליטול מה שהיה יורש אלו היה בחיים ואהא קאמר שאינו נוטל בראוי א"כ אכתי איכא ראוי אחר דעדיף כשיש לחייב יורשין אבל מ"מ לא נכסי דאבא דאבא דהוו ודאי אלא דאחי דאבא דהוו ספק וא"כ איפשר לאוקמי ראוי דסיפא בכה"ג ואכתי נכסי אבא דאבא דהוו ודאי אין לנו ובבכורות דמוקי לה בנכסי אבא דאבא משום דסבר כפי האמת דבן מוציא מיד הלקוחות אבל כפי דחית התלמוד כאן לא מוקמינן סיפא בהכי והר"ן ז"ל לפי דרכו גם כן כך הוצרך לפרש שדברי התלמוד בבכורות כפי האמת אבל כפי דחית התלמוד בבתרא לאו לאתויי מידי אלא אגב שבח נקטי' ולמה דחק הרב ז"ל עצמו בכך ולא יפרש דכפי הקס"ד ראוי דרישא כדדחי תלמודא כמו שמפרש הר"ן וראוי דסיפא דאחי או אחי דאבא ותלמודא דבכורות דמוקי בנכסי אבא דאבא כפי האמת דלעולם כך צ"ל לכל הפי' ועדין יגענו ולא הונח לנו בדברי התוס' שכתבו ומההיא דאמר בסמוך מאי לאו יורשי הבן אין להביא ראיה דהא אי [אין] ב"ח נוטל לאו מטעם דאין נוטל בראוי אלא כדמפרש בסמוך דאמר מכח אבא דאבא קאתינא דמעיקרא מאי סברי ולבסוף מאי סברי דהא ודאי אם באנו להביא ראיה מההיא דיורשי הבן בני היינו לומר דב"ח אינו נוטל אפילו בראוי דכה"ג ומאי מתרצי לזה דהתם טעמא כדמפ' בסמוך דא"ל מכח אבא דאבא דהא היינו גופא טעמא דראוי דס"ד להביא ראיה מיורשי הבן בני ואהא גופא שקיל וטרי תלמודא אי הוי דינא או ברכה וכשת"ל דיורשי הבן בני שמעינן מינה דראוי כה"ג לא שקיל משום דמכח אבא דאבא או מוריש קאתינא דהיינו נמי כח אבא דאבא וצ"ל דה"פ דאין להביא ראיה ולומר דעקר הטעם דאין ב"ח גובה בנכסי אבא דאבא משום דלא נכנסו ביד החייב מחיים והיינו דקאמר אנא מכח אבא דאבא ותילף מינה לכל ממון שלא נכנס ביד החייב מחיים כגון הנהו גווני (דסופר) [דכופר] או כיוצא בו או ב"ח את"ל דלית לן דר' נתן דלא היא דלעולם לא קאמר תלמודא יורשי הבן בני דאין ב"ח נוטל מהם אלא בכה"ג דמכח אבא דאבא קאתינא ולא תימא דטעמא דהאי מלתא גופיה משום דכל שלא בא ליד החייב מחיים אין ב"ח גובה ממנו וכל גווני דראוי בכלל זה א"נ סגנון דברי התוס' לאידך גיסא דאזלי ומפרשי דבריהם לומר דהאי ראוי דשקילנא וטרינן הכא ומסתפקנא ביה לאו בראוי דמכח אבא דאבא דבההיא ודאי אינו נוטל אלא בגוונא אחרינא דראוי הוא דאתינא דלא סגי לאתויי עלה ראיה ממתני' דנפל הבית כשת"ל יורשי הבן בני הכלל העולה מהדברי' שבדין הראוי מינים מחולקים ודעות מחולקות והראנו לדעת שבדין בכיוצא דנ"ד דהוו נכסי דאבא דאבא דשייך לומר בהו מכח אבא דאבא קאתינא דאע"ג דלא הוו נכסי אבא דאבא ממש אלא נכסי דבני אחי דאבא מ"מ בכלהו שייך לומר מכח דמוריש קאתינא וגם הכל בכלל תחת אבותיך יהיו בניך שסוף סוף הירושה מכח אבא דאבא היא שהיא חוזרת מבני אחוה דאבא אל אביהם ומאביהם לאביו וממנו בא בן הבן האחר לירש והכי אמר תלמוד' בהדיא על מתני' דנפל הבית עליו ועל אביו עליו ועל מורישיו דיורשי הבן בני ומורישיו אחי ואין ב"ח גובה מבני מנכסי מורישיהם מטעמא דא"ל אנא מכח אבא דאבא קאתינא ולא עוד אלא דירושה דאחי דאבא גרע מירוש' אבא דאבא ממש דהויא ספק שימות המורי' בלא יורשי' יוצאי ירכו מש"כ בירושת אבא דאבא דודאי נכסי' עתידין ליפול בידו וכדמפ' תלמודא סיפא דמתני' דבכורות דכלן אין נוטלין בראוי לאתויי נכסי אבא דאבא דאלו מרישא לא שמעינן אלא נכסי אחי דאבא דגריעי טפי משום דהוו ספק וכדפרש"י ז"ל שם ומ"מ על הכל בכלל נחלקו בהם הפוסקים ויש אתנו מהפוסקים שסוברים דב"ח גובה מהם כמו רבינו אפרים שכתב הרא"ש והרב רבינו אשר מלוניל שכת' בעל התרומות ור"ח ומהרי"ח והתו' שמסתפק בדבר אעפ"י שרבו החולקים עליהם מ"מ מידי ספק לא נפיק והוה ככל ספק דדינא דנכסי אהיכא דקיימא קיימי. ומכל מקום לכאורה היה נראה שכל זה דוקא בשכתב לב"ח דאקנה אבל בלא דאקנה אפילו בלאו טעמא דראוי ואפילו בנכסים שבאו לידי החייב מחיים לא משתעבדי לב"ח בלתי דאקנה מיהו הא דנכסים לא משתעבדי לב"ח בלתי דאקנה היינו דוקא לענין לוה וקנה ומכר או לוה וקנה ולוה שהם משתעבדים למלוה אחרונה ולא למלוה ראשונה בלתי דאקנה ומשום דשטרי חוב המאוחרין אינם כשרים אלא בשטרי אקנייתא אבל בלוה וקנה והוריש אפילו בלאו דאקנה ב"ח גובה וכמו שכתב רשב"ם בפרק מי שמת בסוגיא דלוה וקנה והוריש ולפי זה בראוי נמי כך דינו דאפילו לא כתב לב"ח דאקנה גובה לדעת הסוברים דב"ח גובה ראוי ודין הראוי כבמוחזק ובנכסים שהיו בידו של המוריש אף דלא כתב לב"ח דאקנה גובה מנכסים שנפלו לו בקבר ונמצא לפי זה בנדון דידן חזרנו אל מה שאמרנו דכיון דפלוגתא דרבוותא היא נכסי היכא דקיימי ניקמו כפי מה שהם הנכסי' בחזקת עמידתם וכל זה אנו צריכים לפי דין הגמרא קודם תקנת הגאונים אבל אחר תקנת הגאונים נכסי היורשין משתעבדי לב"ח בין קרקעות בין מטלטלים בין שעבד אותם אגב קרקע בין לא שעבד אותם בין כתב דאקנה בין לא כתב דאקנה כמו שכתב הטור ז"ל שכבר נהגו להגבות לב"ח בכל גוונא בין קרקעות בין מטלטלין בין כתב דאקנה בין לא כתב ונמצא שאין ב"ח נפסד כאן משום דלא כתב לו דאקנה וחזר הדין למה שאמרנו בזמן הזה בלא דאקנה כמו בזמן התלמוד כשכתב דאקנה: עוד יש כאן ענין אחר נמשך אחר תקנת הגאונים שתקנת הגאוני' תוסיף תת כחה לבעל דין הראוי שכמו שהועילה התקנה לגבות מהמטלטלין אפילו במטלטלין שקנה אחר שלוה ואפילו לא כתב לו דאקנה כך גם כן הועילה לבטל דין הראוי ולהגבות לב"ח אפילו מן הראוי וזה כתבו הרמב"ם בפירוש המשנה בפרק יש בכור על משנה אין נוטלין בראוי וז"ל וכל זה כפי התקנה הראשונה ר"ל דכתובת האשה והבנות לא יהא אלא מן הקרקע וכן בארנו בכתובות שהמעשה בידנו היום לגבות מהראוי ע"כ וכן נראה קצת מפשט דברי הטור שכתב מדינא דגמרא אין הכתובה נגבית אלא ממקרקעי ומן הזיבורית שבנכסיו ולא משבח ולא מן הראוי אבל במלוה שחייבין לבעל נקראת מוחזק ונגבית מהם אפילו היא של הגוי ומתקנת הגאונים נגבית אפילו ממטלטלים וה"ה לכל תנאיה ומפשטן של דברים נראה דדין אינ' נגבית מן הראוי אינו אלא מדין הגמרא אבל הגאונים תקנו לגבות אף ממטלטלין אף על גב דמטלטלין לא חשיבי ממון מוחזק כ"כ שיהא המלוה סומך עליו ובכלל תקנה זו ג"כ לגבות מן הראוי ומן השבח וכן נראה מדברי ספר התרומות שכתב אחר שכתב דין הראוי ונשא ונתן בכל חלוקי הדעות והסברות וז"ל והרב בעל העטור כתב לענין כתובה יד מלוה מוחזקת היא משום דר' נתן וכו' וכן דעת הרב ן' מיגש ופליג על רבינו חננאל ורב אלפס דאמרי ראוי הוא לכל מילי והאידנא בתר דתקון רבנן בתראי כתובה ממטלטלי ליכא משום ראוי לא שנא גבו יתומים קרקע בחובת אביהם לא שנא גבו מעות דהוו להו מטלטלין שגבו כאלו גבאם אביהם בחייו וכן נהגו לגבות כתובה ממלות בעליהן ע"כ נראה דאפילו כשתמצי לומר דמלוה שייך ביה ראוי ולא אתינן עלה מדר' נתן מכל מקום בתר דתקון רבנן דכתובה נגבית ממטלטלי ליכא משום ראוי וה"ל כאלו גבה אביהם בחייו שכל זה בכלל התקנה דאלמוה לשעבודה דב"ח לגבות אפילו ממה שאינו מוחזק כל כך ביד הלוה ואינו סומך עליו וזה כדברי הרמב"ם בפי' המשנה ונמצא שלפי דברי כל הגדולים האלה אפילו כתובה שאמרו עליה מקולי כתובה גובה מן הראוי וכ"ש ב"ח ונמצא לפי זה בנדון דידן ב"ח גובה חובו מהנכסים האלו שבא בן שמעון לירש ומיהו כל זה ודאי בחוב המבורר כגון חוב שיש עליו שטר או שהוא ידוע אצל היורש והיורש מודה בו ואינן באין לדון אלא אם יגבה מאותן הנכסים אם לאו אבל בחוב שאינו ידוע אצל היורש שמורישו חייב בו אלא שהאפוטרו' טוען שהמוריש חייב לו והוא בא לגבות נכסים בשביל חובו ודאי לאו כל כמיניה לומר שהוא חייב לו ובקרקעות שבנכסים אלו שהיו מוחזקים בחזקת היתום ואפילו היה מחזיק בהם האפוטרופוס אלא שיש קול שהם של היתום הרי הם בחזקת היתום כמו שאמרו בפרק חזקת לקוחה היא בידי לא מצית אמרת דהא נפיק עלה קלא דארעא דיתמי הוא ואם כן כל החנויות וחזקות שהיה קול שהיו של היתום אף על פי שהם כתובים על שם האפוטרופוס ומחזיק בהם לא חשיב מוחזק ואם הוציא הוצאות עליהם אחר מיתת היתום כדי להצילם מהמלכות שהיה זוכה בהם מצד חק המלכות וההוצאות ההן אף על פי שהיו ממעות היתום מכל מקום האפטרופוס לפי כונתו כל המעות ההן הן שלו מפני חוב היורש ונמצאת ההוצאה שלו ועוד דאין כאן ברור שההוצאה היתה ממעות היתום שהיו ביד אפוטרופוס מעות משל היתום וכמו שנבאר עוד והאפוטרופוס טוען שיפרע לו היורש יציאתו ואחר כך יזכה בקרקע או שאומר דאנא מהפקרא קא זכינא בזה צ"ע אם יכול לזכות ואם יש לו ליטול יציאותיו או אם הוא מבריח ארי ועוד נבאר בזה ב"ה. ולענין חפצים ומטלטלין של היתום שביד האפוטרופוס אם הם חפצים ומטלטלין ידועים של היתום ויש עדים שהם ביד האפוטרופוס עכשיו דינם כדין הקרקעות ואין נאמן לטעון שאבי היורש חייב לו אבל אם הם בלתי ידועים לא מיבעיא אם אין שטר משמוש ביד ב"ד על מה שבידו מחפצים ומטלטלין ואין אתם יודע עד מה ויכול לומר שלא נכנס בידו כלום אלא אפילו יש שטר משמוש בידי ב"ד על מה שהיה ביד האפטרופוס כל שאין עידי ראיה שראום עכשו בידו יכול לטעון שנאנסו או שהוציאם בהוצאות היתום או כמה טענות וכיון שכן אף הוא נאמן לומר שיש בידו מעות ומטלטלין אלא שאבי היורש חייב לו והוא מחזיק בהם בחובו ומכל מקום עדין יש לדון בזה כפי מה שבא בשאלה שאמו של יורש זה מתה בחיי אביו ונמצא לפי זה שהאב היה חייב להחזיר ליורש זה מצד כתובת אמו חצי נדונית אמו כפי התקנה ולא בלבד חצי הנמצא מעזבון האשה כפי תקנת טוליטולה אלא חצי כל מה שהכניסה לו אשתו בזמן הנשואין אפילו אינם עכשו בעין כפי התקנה והמנהג שבין קהלות רומניא ואף על פי שכשמתה האשה נשארו להם ג' בנים וכלם זכו בירושת ההשבון וכשמת הבן הא' בחיי אביו זכה אביו בירושת חלקו מכל מקום חלק עצמו הרי הוא חוב על אביו וחלק אחיו גם כן שמת אחר מיתת אביו יש לספק בו אם זוכה הוא בו או אביו כגון אם היה ב"ח על אביו וזה בא לירש את אחיו והב"ח אומר שאביו יורש את בנו בקבר והב"ח נוטל מאותה ירושה וכ"ת שאפילו יש ליורש זה חוב על אביו ואפילו קדם חובו לחוב הב"ח האחר אין בכך כלום שכיון שב"ח זה שהוא האפוטרופוס הוא מוחזק בנכסים והוא גובה אותו בחובו אין מוציאין מידו שב"ח מאוחר שקדם וגבה מה שגבה גבה ואף על גב דכתב הרא"ש דהיינו דוקא כשגבה על ידי בית דין אבל גבה מעצמו לא כבר פירשו דהיינו דוקא בקרקעות שאין בהם דין קדימה כגון לוה ולוה ואחר כך קנה אבל במטלטלין אפילו גבה מעצמו גבה ואפילו אחר התקנה יש לדחות בזה שאין חוב האפוטרופוס זה דומה לחוב היורש הבא מכח כתובת אמו שחוב זה יש בו שעבוד מטלטלי אגב מקרקעי בפי' כמו שרגילין לכתוב בשטרי הכתובות וחוב האפוטרופוס הוא מלוה על פה ואין בה שעבוד מטלטלי בפירוש ואף על גב שכפי תקנת הגאונים מטלטלי משעבדי לבעל חוב וגובה מהם כמו אם כתב שעבוד מכל מקום הרי כתב הרשב"א בתשובה סימן תתקי"ד הביאה בית יוסף /חו"מ/ סימן ק"ד הלכות גביות מלוה דכח שעבוד הבא מכח התקנה לא אלים כמו שעבוד הבא מכח תנאי מפורש שיש בו שעבוד מטלטלין בפירוש והבא מכח התקנה נדחה מפני הבא מכח שעבוד מפו' ואף על פי שהשעבוד הנכתב בשטר הכתובה הוא לאשה מכל מקום הבא מכח האשה הרי כמוה וזוכה בחוב השטר ובשעבודו כמו האשה עצמה אלא שעדיין יש לגמגם בזה בנדון זה דאף על גב דהיורש ודאי עומד במקום המוריש וזוכה בכל הכח שהיה למי שזה בא מכחו אה"נ שיורש זה היה יורש כח השעבוד אם היתה ירושתו מן הדין אבל כיון שירושת יורש זה שבא לזכות בהשבון חצי נדונית אמו אינה אלא מכח תקנה בעלמא ואפילו תקנת טוליטולה אינה אלא מנהג קהלות רומניא בעלמא להפרע אפילו ממה שאינו בעין אם כן אעיקרא דינא אף אנו נאמר זו תקנה וזו תקנה שגביית ב"ח מהמטלטלין תקנה וגביית ב"ח הבא מהכתובה אף על פי שגביית מטלטלין בה דינא ולא תקנה מכל מקום עקר הגבייה תקנה ושתיה' תקנות הוו ולא דמו לדהרשב"א ז"ל. עוד יש כאן טענה אחרת לאפטרופוס זה שכפי מה שכתבנו שיורש זה גובה בקרקעות המוריש ולאו כל כמיניה לגבות קרקע בחובו מכל מקום כיון דספקא הוא ומשום ספקא הוא דלא גבי אף הוא אומר לו כבר גבית חובך על ידי קרקעות שגבית ואין לך אצל בעל חוב כלום ואני זוכה במטלטלין שבידי בשביל חובי. עוד יש כאן טענה אחרת לאפוטרו' זה שהוא אומר לו מאן לימא לן שלא פרע לך אביך מה שתתחייב לך מחמת תקנת ההשבון אלא שיש לעיין בזה אם שטר הכתובה עדיין קיים ביד הקרובים אם הוא מנהג לקרוע שטר הכתובה כשהבעל מחזיר ליורש אם לאו ומכל מקום לגבי חלק אחיו שספקנו אם יכול לגבותו יכול לטעון לו שמא פרע אביך לאחיך חלקו וכיון שאם היה טוען לאח טענה זו היה צריך לישבע לו אין מוריש אותה שבועה לאחיו. מעפר דל:
 
אליהו ן' חיים:
שו"ת ראנ"ח סימן קא
 
/תשובה זו היא למהר"א ששון =ר' אהרן ששון= ונדפסה בספרו שו"ת תורת אמת סי' קפ"ד, וחתומה שם בשמו, ונראה שלשון התשובה שם יותר מדוייקת מכאן./ בו להסתפק בין במציאו' השליח הזה השני הבא לפנינו ובין במציאות שטר השליחות אשר הביא בידו והנה במציאות שטר השליחות אשר הביא בידו הוא לפי שיש בו ב' חסרונות הא' שאין כתוב בו שאמר השליח הראשון כשמנה אותו בפני נכתב ובפני נחתם ב' שהוא חתום בשני עדים לבד ולשון השליחות ג"כ הוא בלשון עדים ובמציאות חסרון השליח עצמו הוא שלא אמר בפנינו שליח בית דין אני וכו':
 
והנה הלא לאמונה מצאתי ראיתי למהר"ר אלשקאר ז"ל בתשובותיו סי' ז' שכתב והשיב לרבו הגדול מוהר"ר המזרחי ז"ל על מעשה דומה לזה שאירע בזמנם ז"ל כנראה מתוך תשובת הרב מהר"ר אלשקאר ז"ל הנז' וז"ל מאת המודיע לכ"ת כי הגעתני מצותיך בענין שליחות הגט של אברהם פניקי והאמת לא עלינו תלונותיכם ולא על החכם השליח הנז' ולא על הסופר אבל תלונות כלנו על השליח השני בודאי שליחא הוא דעוית ושכח דברי השליח הנז' שאמר לו בפני נכתב וכו' ואם לא נכתב זה בשטר השליחות אין על הסופר אשם שהרי השליח נאמן אפילו על עיקר השליחות לומר אני שלוחו של בעל או שליח שלוחו כיון שהגט בידו ומה שנהגו לכתוב שטר שליחות למוליך גט ממקום למקום כבר כתבו מן המפרשים דהיינו לפי שכתוב בו שנותן הבעל רשות לשליח לעשות כמה שלוחים אפילו לא יחלה ולא יאנס ועוד כתב וז"ל עוד הוסיף כ"ת לכתוב ולומר וגם השליח לא אמר שליח ב"ד אני ע"כ ונפלאתי הפלא ופלא מפה קדוש יכתוב שנית ידו לומר דבר זה אחר שכתבת בתחילת דבריך וראש אמריך ז"ל הובא לפנינו גט אחד על ידי בחור ספרדי שמו ר' אליה שמסרו לו במצרים בפני בית דינכם הצדק החכם כ"ר אברהם ן' נחמיאש וכו' עד וראינו שטרי השליחות גם את הראשון גם את השני שנעשו בב"ד ועליהם כתוב חותם אמיתך ואחר שידעתם שנעשו שטרי השליחות בב"ד וגם אמר לכם השליח שניתן לו הגט בפני ב"ד מה יש לבקש עוד ואיך הקפיד כ"ת על שלא אמר השליח שליח ב"ד אני כלום הצריכו השליח לומר דבר זה אלא כדי להודיע שמינוהו ב"ד או שנתמנה בפניהם דחזקה נעשה הדבר כתקנו ודקדקו ב"ד על כל מה שצריך לדקדק וכמו שכתבו הרמ"ה והרשב"א ומן המפרשים ז"ל דטעם שליח בית דין אני דהיינו משום שמא טעה השליח הא' ולא אמר בפני נכתב ובפני נחתם וכל שאמר השליח השני שליח ב"ד [אני] ודאי עשו ב"ד הדבר כתקנו ע"כ וידוע הוא שאין הדבר תלוי באמרת המלות כך אלא דהודעת הענין שעבר בפני ב"ד ולא שנא בהא מלתא מנוהו ב"ד עצמן או מינה השליח בפניהם וכמו שכתב הריב"ש וכו' עכ"ל לעניננו: והנה באמת כל מעיין ישפוט בצדק כי התנצלותו לסופר אינו התנצלות כי על מה ועל מה כתב שטר השליחות ולא כתבו כהוגן: סוף דבר בענין הנדון ההוא נראה שהרא"ם היה חולק עליו ואפילו לסברת מהר"ם אלשקאר שהכשיר באותו הנדון נראה דבנ"ד יודה שהוא פסול שהרי כל עיקר טעמו שם הוא לפי שהשליחות נעשה בב"ד יפה ומסתמא אמר השליח בפניהם בפני נכתב ובפני נחתם ואף על פי שלא הזכיר זה השליח השני וגם לא אמר שליח ב"ד אני מכל מקום כבר הודיע השליח הב' שניתן לו הגט בפני ב"ד חשוב כמו שנזכר שם אבל בנ"ד הנה השליח השני הזה עצמו לא ידע לומר שליח ב"ד אני ולא דברי' הדומין לזה ושאלנו את פיו בפני מי מנוהו שליח ואמר שבפני השנים הנז' החתומים בשטר השליחות השני ועוד שאלנו את פיו אם אמר השליח הראשון שם בפני נכתב כו' או שום דבר והשיב שלא אמר רק שהוא עושה אותו שליח ואני הצעיר הכותב מכיר שהשנים החתומים בשטר השליחות ושנעשה השליחות בפניהם אינם יודעין בטיב גטין ולא ברע גטין בפרט הא' מהם הוא אינו יודע כלל ועיקר באלו הדברים ואף גם זאת כי לפעמים חותם בגטין הוא בשביל קבלת שכר כשאר העדים החותמים שאינם יודעים רק לחתום שמם וכו' ולפי שאינו בפני איני אומר קצת שבחיו והעד האחר החתום אף על פי שהוא בעל תורה ומרבוצי בבית המדרש ערב ובקר והוא סופר שטרות ומחילות כו' הנה כ"ע ידעי דאינו בקי בטיב גטין ויורה על זה שטר השליחות שכתב וסדר שהוא כתיבת ידו ושכתבו בלשון עדות ושלא חתמו בו רק שנים ואף על פי שכל אלו הדברים אינם פוסלים כפי רוב הפוסקים וכמו שכתב הריב"ש ז"ל בתשוב' הנז'. הנה כל זה הוא במי שאנו יודעים בו שהוא בקי בטיב גטין וכו' אך אמנם בנדון דידן הוא להפך ואין ספק כי מהעדר ידיעה עשה מה שעשה ולא מחכמה: והנה אנחנו בעניותנו עם היות שיש לנו סדרים ותקונים חדשים גם ישנים מגדולי הדורות עם כל זה הנה אנחנו בכל יום ויום מחפשים חפוש מחפוש לדעת ולחדש שום דבר אשר בו נצא מכל ספק וספק אשר הוא אפשרי ליפול ואנחנו כותבין ומסדרים הענינים והשליחיות באופן שלא נכשל כו' כ"ש לאיש כמוהו שאין התעסקותו בדברים כאלה וכמעט אפילו תיקון סופרים בעניני גטין אין בו כפי הנראה באופן שאין ספק אצלי שלא נמצאו בסדור השליחות השני הזה רק השנים החתומים לבד ואפילו השליח הראשון לא נתמנה עמהם להיותם ג' ולא אמר בפני נכתב וכבר ראיתי לאחד גדול מדורנו אשר חדש חדושין על ספר שלחן ערוך אשר חבר הרב הגדול מהר"י קארו ז"ל שכתב בדין זה וז"ל ואפילו לא היו חתומי' על ההרשאה רק שנים וכתבו בלשון עדות ולא בלשון דיינות נאמן השליח השני לומר שהיו ג' או שהוא היה עמהם ולא שייך בזה אין עד נעשה דיין ולא חיישינן לב"ד טועין אא"כ אנו מכירים באותם שסדרו הגט שאינם בקיאים שאז אפילו כהוגן חוששים לו ע"כ ושפתים ישק משיב דברים נכוחים ופשוטים בעצמם ואם כן מעתה אין ראוי להכשיר בנדון דידן מאיזה טעם שיהיה יסודתו על שאמר השליח הא' כשמנה את השליח הזה הב' בפני נכתב ובפני נחתם או דברים דומין לאלו לפי שכבר כתבתי שלא מחכמה עשו כן ואם כן מכל זה היה נראה שאין האשה הזאת מותרת להנשא בגט זה ובשליחות זה אם לא יתקים הגט בחותמיו וכב' טרחתי הרב' לקימו ולא מצאתי עדי' לזה כו'.
 
אך אמנם כי עגמה נפשי לעגומה הזאת ואשה קשת רוח ושהשליח הא' הלך למרחקים ולא נודע מה היה לו אמרתי עת לעשות לה' וחפשתי חפוש מחפוש למצוא לה התר:
 
וקודם כל דבר אומר כי מהידוע הוא כל מה שהרחיב פה האריך לשון הריב"ש ז"ל בתשובתו סימן ש"ס אשר בה האריך הרבה וביאר כל הענינים הנוגעים בדרוש הזה ובחקירה הזאת ומתוכ' לכאורה יצא לנו בנדון דידן איסור בענין הגט הזה כמו שיראה המעין שם:
 
ומכל מקום נראה לי כי יש מקום להתיר את האשה הזאת אפי' בהנחה מונחת שהשליח הזה השני אינו יודע אם אמר הא' בפני נכתב ובפני נחתם ולא זו בלבד אלא אפי' במונח שהשליח הא' בודאי לא אמר בפני נכתב ובפני נחתם:
 
והטעם בזה הוא ממה שמצאתי ראיתי לרב הגדול שבדורנו רשד"ם זלה"ה שכתב בתשובותיו בטור א"ה סימן ע"ז על מעשה שהיה בגט כתוב באנקונה וז"ל בפנינו עדים ח"מ בא' בשבת וכו' למנין שאנו מנין כאן במתא אנקונה מנה שליח יוסף בן מרדכי את החכם כה"ר יאודה בן אברהם אלגאזי וכו' וכך אמר כו' והגט שנעשה עליו שליח יודה בן אברהם הנ"ל להוליכו ככל הכתוב למעלה נכתב ונחתם במתא אנקונה ביום וירח ה' ועדיו החתומים בו פלוני ופלוני ובפנינו בטל כו' והגט שנעש' עליו שליח יודה /יהודה/ בן אברהם הנ"ל שיטה רביעית וכו' ושיט' שביעית כו' ושיט' עשירית וכו' ומה שראינו ונעשה לפנינו כתבנו וחתמנו להיות לזכות ולראיה וכו' עכ"ל (שיטה) [שטר] השליחות ההוא:
 
ונשאל הרב הנזכר על אותו הנדון וכתב והאריך שם ואלו הן דבריו בקוצר וז"ל כי לכאורה היה נראה שאר עפ"י שידוע אפי' לתינוקות ששליח שמביא גט לאשה ממקום אחר ה"ל האמינו לשליח כשיאמר בפני נכתב הא לאו הכי אינו נאמן אלא אם יהי' מקוים וכאן שאין הגט מקוים היה נראה להכשירו מטעם אחר דנראה דרבו הפוסקים דס"ל שאם יש עדים שהבעל מנה לזה שליח ולהוליך גט לאשתו זאת מהני ואין צריך שיאמר ב"נ וב"נ וכאן כבר יש ג' עדים שמנה זה יוסף בן מרדכי שליח להוליך גט זה לאשתו וכו' אמנם עומד לפנינו תשובת הריב"ש ז"ל וז"ל מה שאתה חושב דכל שיש עדים בשליחות הוה ליה כאתיוה בי תרי אינו מוסכם מן הכל וכו' אם כן נמצא כפי זה שאין תקנה בשטר שליחות זה כיון שהעדים אינם כאן במקום האשה והשליח אינו יכול לומר ב"נ וב"נ וכו' אם כן מאיזה צד נוכל לזכות לאשה הזאת וכו' כל זה כתב הרב הנז' ז"ל להחמיר לכאורה ואחר כך הסכים להתיר וכתב ז"ל ואם כן אני אומר שאפי' לדעת הריב"ש ז"ל לא נשאר כאן שום ספק דע"כ לא ערער הריב"ש ז"ל אלא בשטר המעיד על השליחות לבד אבל בשטר המעיד על הכתיבה והחתימה ודאי ליכא לספוקי למידי וכן נראה בפירוש מלשונו שכתב ואפשר שכל שהם עצמם שלוחי הגט מסתמא חתמו העדים בפניה' או ידעו בחתימתם וכאן העדים מעידים שיודעים ושנעש' הכל בפניה' דכל היכא דליכא למיחש לערעור הבעל הגט כשר וכיוצא בזה כתב וכו' וכתב הרמב"ם כו' הרי משמע בפי' דכל היכא שאין הבעל יכול לערער נותנים לה ובנדון זה אחר ששטר שליחות זה מקוים ומעידים העדים שמה שראו בעיניהם כתבו וחתמו אין כאן ערעור כלל וכו'. ועוד כתב שם וז"ל דל"מ לדעת ר"ת דשולח אדם עדותו על ידי כתב וכמו שכתב הטור ח"מ בשמו אלא אפי' לדעת רש"י והרמב"ם ז"ל דמפיהם ולא מפי כתבם בעינן ה"מ בעדות דאוריתא אבל בעדות כי האי דאינו צריך אלא מדרבנן הוא דהצריכו לומר ב"נ וב"נ וכו' כדי לסלק ערעור של בעל דמשום האי טעמא נמי הקילו דאפי' עדות השליח לבד מהני הכא דאיכא עדים ב' או ג' ודאי יודה רש"י ז"ל דמהני בשטר.
 
וליותר אמות למה שאמרתי כי פי' מה שכתוב כי מה שראו בעיניהם כתבו וחתמו שר"ל כתיבת הגט וחתימתו שזה החכם ה"ר יוסף וכו' הן אלה דברי הרב הנז' ז"ל בקיצור וכונתו היא שכיון שכתוב בשטר השליחות שהכל נעשה בפניהם ושנכתב ונחתם באנקונה וכו' ולבסוף כתוב ומה שראינו ונעשה בפנינו כתבנו וחתמנו וכו' הנה זה מורה שהם מתקיימים ושבפניהם נכתב ונחתם:
 
ובאמת כי דברים אלו אף על פי שרב וגדול בישראל אמרם מכל מקום יש לגמגם בהם חדא דמנ"ל דדברים אלו הכתובי' בשטר השליחות מורים על קיום הגט ושהם ראו הכתיבה והחתימה וכו' הרי אין שום דבר מזה מוכרח ולא מובן מתוך דברי שטר השליחות הנ"ל:
 
אלא שאחר כך ראיתי להרש"ך ז"ל שם בסימן ל"א שהביא שם תשוב' הרב הגדול רשד"ם ז"ל וגם חתימת מורי הרב הכולל מהר"ר מרדכי מטלון ז"ל אשר גם הוא הסכים בהתר האשה הנז' מהטעם הנז' וביאר הדבר יותר וז"ל שם ואומר כי כפי מה שנראה לע"ד מלתא דפשיטא היא דכיון דכ' בשטר השליחות נכתב ונחתם במתא אנקונה וכו' ולבסוף גם כן כתוב ומה שראינו ונעשה לפנינו כתבנו וחתמנו אין לך קיום עדי הגט גדול מזה שאם יאמר אומ' שמה שכתוב בשטר השליחות נכתב ונחתם במתא אנקונה וכו' אין כונת העדים להעיד שנכתב ונחתם בפניהם כי אם לתת סימן בגט כדי שידעו שהגט שמביא השליח הוא הגט שמסרו לו אם כונתם היתה זאת לא היה להם לומר נכתב ונחתם אלא היה להם לומר וגט זה כתוב ביה במתא אנקונה כיון שהם לא היו יודעים אם נכתב ונחתם באנקונה אלא שראו שהיה כתוב בגט במתא אנקונה עוד אם היתה כונתם לתת סימן בגט היה להם לערב הסימן הזה עם הסימנים שמביאים בסוף ולא היה להם לתת ריוח בין הדבקים אלא כונתם היתה להעיד איך נכתב ונחתם בפניהם כו' הן אלה דברי הרב הנז' שם בבאור הענין הנז' להסכים עם הרב רשד"ם גם בענין מפיהם ולא מפי כתבם הסכים להתיר וחילק חילוק אחר ע"ש. סוף דבר הרבנים הנז' מסכימים שמה שכתוב בשטר השליחו' נכתב ונחתם במתא אנקו' וכן מה שכתוב בסוף השטר ומה שראינו ונעשה לפנינו כתבנו וחתמנו וכו' הכל מורה על קיום הגט בעצמו הן אמת שמדברי הרב רשד"ם ז"ל נראה שסומך ועושה עקר ממה שכתוב בסוף השטר ומה שראינו ונעשה בפנינו כתבנו וחתמנו וכו' אך אמנם מדברי הרב מהר"ם מטלון זלה"ה נראה שאינו סומך רק על מה שכתוב נכתב ונחתם במתא אנקונה וכו' והגם כי הלא לאמונה דעתי הקצרה והחלושה איני יורד לסוף דעתם הרחב בראיתם זאת כי לשון השליחות אינו מורה שהם ראו שנחתם בפניהם וכמו שכתב הרב מורי ז"ל דה"ה ודאי אין נראה כן מלשון השטר הנז' הן אמת שראיתי להריב"ש ז"ל שם שכתב דברי רש"י ז"ל כתב וז"ל ואפשר שטעמו של רש"י ז"ל שכל שהם עצמם שלוחי הגט מסתמא חתמו העדים בפניהם או ידעו בחתימתם הרי שהידיע' בחתימת' סגי אף על פי שלא חתמו העדים בפניהם ואם כן מעתה יתישבו יותר דברי מורי ז"ל שכתב שכיון שכתוב נכתב ונחתם באנקונה הנה הוא לפי שנודע להם הדבר אף על פי שלא חתמו בפניהם וכן יראה המעין בתוך דבריו ז"ל שבידיעה שהיו יודעים שהיה חתימתן סגי ומכל מקום עדין אין הדבר מרווח אצלי ועוד בה כי לשון זה הוא כתוב ככל תקון שטר שליחות בין שיהיו עדי השליחות נמצאים אז בכתיבת הגט ובין שלא ימצאו ובין שלא ידעו ובין שידעו וכו' ועוד בה גם כן כי עדין נראה לעניות דעתי דאפשר דאיכא למיחש למאי דכתב הריב"ש ז"ל דאין זה מקויים לא בקיום הגט ולא בתקנת חכמים כו' מכל מקום כבר הודו הרבנים הגדולים האלה והסכימו להתיר בנדון שלהם ואין להרהר אחר בית דינם הצדק עוד ראיתי שם להרב ה"ר שלמה כהן ז"ל שהסכים להתיר באותו הנדון אבל כל היסוד אשר עליו בנה ההתר ההו' הוא כשהקש' על דברי הריב"ש דמה שכת' שאינו מוסכם מן הכל דכל שיש עדים בשליחות דה"ל כאתיוה בי תרי אלא שהרי"ף והרמב"ם ורש"י ז"ל חולקים על זה וסוברים דדוקא אתיוה בי תרי אבל עדי השליחות לא וכו' והוא ז"ל חלק על הריב"ש ז"ל והקשה על דבריו ז"ל ורצ' להכריח שאפי' הרי"ף והרמב"ם ורש"י כלהו סברי דהוו כאתיוה בי תרי וכו' ואחר שבנה היסוד הזה כתב וז"ל ועתה אבא לנדון דידן ואו' שאם הסימנים שנותנים עדי השליחות על הגט הם סימנים מובהקים ודמו לנקב יש בצד אות פלוני אין ספק אצלי דאפי' לא ראו עדי השליחו' כתיבת הגט כלל ועיקר אלא שמנה הבעל שליח בפניהם וראו הגט כתוב וחתום בידו ויש להם סימנים מובהקים בגט ומעידים בזה בשטר שליחותם ומתקיים עדותן בבית דין סגי בהכי ויכול השליח ליתן הגט לאשה וכו' ואין הבעל יכול לערער וכל שכן שמנוסח שטר השליחות יראה שמעידים שנכתב ונחתם בפניהם כאשר כתב הר' הפוסק והסכים לדעתו הרב הכולל כמה"ר מרדכי מטלון וכו' אמנם אם הסימנים הנז' אינם סימנים מובהקים עדין היה אפשר לפקפק אפי' שמעידים שבפניהם נכתב ונחתם כיון שאין הוכחה גמורה שעל זה הגט מעידים שאפשר שהגט שנמסר בפניהם הוא גט כשר ונאבד ונשרף וזה הגט הבא לפנינו מזויף הוא לזה אשיב ואומר דאין לחוש לזה מכמה טעמים א' דאפשר דכל אחד מהסימנים שנותנים מראשי השטות הוי סימן מובהק דמהני אפי' מדאוריתא ואפי' את"ל דלא הוו סימנים מובהקים אפשר דשלשה סימנים הנז' אף על פי שיהיו גרועים אלימי כחד סימן מובהק ונוסף על זה כיון שהעדים מעידים בשטר השליחות שעדי הגט הם פלו' ופלו' והם החתומים על הגט הזה הוא חששא רחוקה לומר שהגט שמעידים עליו בזה הגט נאבד או נשרף וזה אחר הוא עכ"ל הרי לך שהרב הנז' התיר בהנחה הפך דברי הריב"ש ואחר שכתבתי כל זה אבא לנדון דידן ואומר כי הנה בשטר השליחות הזה הראשון כתוב גם כן כלשון ההוא וז"ל והגט שנעשה עליו שלמה לבית חזן הנז' שליח כו' נכתב ונחתם במתא שלוניקי וכו' גם בסוף השטר הנז' כתוב ומה שראינו ונעשה בפנינו כתבנו וחתמנו שמותינו וכו' והנה השליחות הזה הראשון הנה נכתב ונסדר כהוגן בפני בית דין ושם חתומים הבית דין עצמו והוא בית דין יפה כו' ואם כן הרי יש בנדון דידן הטעמים ההם שכתבו הרבנים הנז' הן אמת שבשטר השליחות הא' שלנו כתוב בלשון הזה ומה שראינו ונעשה בפנינו כתבנו וחתמנו שמותינו פה לעדות ולראיה על מנוי השליחות הנז' ואולי יאמר האומר דמדכתוב פה על מנוי השליחות וכו' משמע דדוקא על מנוי השליחות הם מעידים אבל לא על כתיבת הגט וחתימתו מכל מקום אין זה מן השם שכפי האמת עקר עדותם הוא ודאי על השליחות וכו' אבל לא מפני זה נאמר שלא יובן מדבריהם שהם ראו כתיבת הגט וחתימתו ובפרט ממה שכתב מורי הר"מ מטלון באופן שבנדון דידן אף שהשליח הא' לא אמר בפני נכתב ובפני נחתם בפני אלו הב' עדים המעידים על השליחו' הב' עכ"ז לא איכפת לן שהרי מתוך השליחו' הא' מתבאר כפי דעות הרבנים הנז' שהם ראו או ידעו כתיבת הגט וחתימתו וא"כ אחר שנעשה קיום לשליחות הזה הראשון הנה הרי הם כמעידים בפנינו על הגט הנז' והנה בשטר שליחות הזה הראשון נכתבו סימני הגט הנז' בג' שיטות כנהוג ואנו רואים כל אותם הסימנים בגט הזה שהביא השליח השני הזה בידו גם עדי הגט הם העדים הנז' בשטר השליחות אם כן הרי אנו מכירין שהגט ההוא אשר בשטר השליחות הא' הוא הגט הזה א"כ אין לספק במציאות הגט עצמו שהרי הסימנים הנז' חשובים כסימנים מובהקים כמו שכתבתי למעלה. גם אין לספק במציאות השליח הב' הזה אם עשאו השליח הא' שליח שהרי מהדין היה נאמן השליח השני הזה לומר שהא' עשאו שליח כיון שהגט בידו וכל שכן שהרי שטר השליחות הב' בידו ולזה ודאי יועיל עדותם אם כן הרי שהשליח הב' הזה נאמן וקים הוא בשליחותו ואם הוא בעצמו יוליך הגט לאשה יהיה הגט כשר והאשה מותרת הן אמת שהנה השליח הב' הזה רוצה לעשות ולמנות שליח אחר והנה בשטר השליחות השני הזה לא הוזכר בברור שנתן לו רשות לעשות שליח וכו' כנודע שמפני זה הצריכו שטר השליחות וכו' וא"כ מי יאמר לנו שהשליח הא' הרשהו לעשות שליח והתרצה בזה כו' לזה אני אומר שהרי כתוב בשטר זה השליחות הב' וז"ל ונתן ומסר הגט בידו להוליכו ליד שמחה הנז' עם כל התנאים הכתובים בשטר השליחות וההרשאה כו' שכונת אלו הדברים באמת הוא שמסר השליח הא' הגט ביד שליח השני על מנת שיעשה הוא שליח ושלוחים וכו' ועוד מה שכתוב שם עוד ומיד שיגיע גט זה וכו' ככתוב בשטר השליחות הראשון כל אותם החזוקים וההרשאות הרשה ואמר השליח הא' לשליח הב' אם כן הרי שהשליח השני יכול לעשות שליח אחר וכל זה הוא ע"פ הסכמת הב' רבנים מהר"ר שמואל די מדינה ומהר"ר מרדכי מטלון אך אמנם על הנחת ה"ר שלמה כהן ז"ל הפך דעת הריב"ש ז"ל איני סומך עליה לפי שהיה הפך דברי הריב"ש ז"ל ומה גם כי במה שהקשה עליו יש מקום עיון באופן שנראה שאין לזוז מדברי הריב"ש ועכ"ז יש להתיר בנדון דידן מהטעמים שכתבתי בשם הרבני' הנז' את כל זה ראיתי ונתון אל לבי להתיר האשה האנושה הזאת ועוד השתדלתי לקים הגט בחותמיו ולהביא עדים שיכירו חתימות עדי הגט בקשתים ולא מצאתים עוד השתדלתי למצוא גטין אחרים אשר הובאו מעיר שאלוניקי יע"א פה אולי אוכל לקים החתימות האלו מתוך החתימות ההם דהיינו כתב ידם יוצא ממקום אחר ואף על גב שהריב"ש שם בסי' הנז' כתב וז"ל ועוד אחרת היתה ולא רציתי לסמוך עליה והוא שהיה אפשר לקיים גט בחותמיו מתוך שטר השליחו' שהיה מקוים ועדיו היו העדים עצמם החותמים על הגט אלא שחששתי לסברת הרמ"ה ז"ל בההיא דפרק האשה שנתארמלה שאפילו שהוחזק בב"ד דוקא כשקרא עליו ערער דאז דקדקו בקיומו אבל לא קרא עליו ערער לא וכן נראה דעת הרמב"ם וכל שכן ששניהם יוצאים מתחת יד השליח עכ"ל הנה אף שהריב"ש כתב שלא רצה לסמוך עליה הנה אני בעניותי הייתי עושה אותה סניף להתיר ובפרט דאפשר דכתב ידם יוצא מעדות הגט אולי אלים וכו' וגם את זה השתדלתי והגם כי מצאתי חתימת ידי העדי' האלו בשאר גטין הנה באמת לא היו דומים זו לזו ולא היה ביניהם דמיון ושווי כדי לקיים החתימות הנז': עוד השתדלתי לקיים את הגט הנז' בחותמיו מתוך שטר השליחות כההיא דהוה בעי למעבד הריב"ש עצמו לפי שגם בשטר השליחות הא' שלנו חתומים עדי הגט עצמם והיתי עושה אותה סניף כמו שכתבתי אלא שגם בזו לא מצאתי ידי ורגלי לפי שהחתימות אשר בגט היו משונות הרבה מהחתימות שחותמין בשטר השליחות ואין הכתב שוה ולא דומה למה שאדם חותם בשאר שטרות כמו שנודע באופן שהרב' השתדלתי ולא מצאתי מקום לקיום והעמדת השליח השני הזה רק ממה שכתבתי למעלה וכו': סוף דבר בהא סלקינא ובהא נחתינא שהשליחות הזה והגט הזה הוא כשר כשאר גטין הכשרי' ואיני סומך על דעתי הקלושה לבד רק בהסכמת ראשי חכמי שלמי אמוני רבני המורים הוראות בישראל דפקיעי שמיהו והאלהים יצילנו משגיאות.
שו"ת ראנ"ח סימן קב
 
שאלה ראובן שהיה נשוי לאשה ושהה עמה כמו שבע שנים מיום קחתו אותה לאשה ויהי מקץ שבע שנים בא ראובן עם אשתו לידי דברים ומריבות והפרשות ושם לה עלילות דברים דברי גנאי שהיתה בעלת קצת מומים שהיו לה בגופה שאין הפה יכולה לפרסם באשה ובאו האיש ואשתו לידי פרוד וגט פיטורין ואחר כך תבעה היא ממנו את סכי כתובתה והתוספת כל הכתוב בשטר הכתובה וראובן לא חפץ לתת לה את סכי התוספת באמרו כי יש לה קצת מומים ודופי אשר לא כן היה וגזרו דייני הקהל ההוא אשר עמדו לפניה' לדין שתלכנה שלש נשים כשרות לראות את האשה ההיא היש בדברי ראובן בגופה והטילו הדיינים ההם על הנשים ההן חומרא חמורה בנח"ש להגיד האמת ותלכנה אליה ובדקו אותה בכל גופה על נפשן ועל יהדותן ותאמרנה שלא היה בה גנאי ודופי בכל גופה מכף רגלה ועד קדקדה כי אם בראש' שהיתה ראשה קצת נפסדת ולא היתה כל כך בריאה: ילמדנו רבינו אם בעבור שראשה נמצאת קצת נפסדת תפסיד האשה הזאת תוספתה ועל פי רבינו אנו חיים ושכר המורה צדק כפול ומכופל מן השמים:
 
תשובה לא התבאר בדברי שאלה זו הפסד זה שמצאו בראשה מה ענינו ואם הוא כעין חטטין בראש המעט הוא אם רב כי הן רבים מומי' יחשבו אפילו הן מומין באשה אף על פי שאינם מהמומים הפוסלים בכהנים כמו זיעה ודדין גסין וריח הפה וכיוצא בהן המנויין בגמרא ויותר מהמה כל שהן מומין שיש בהם קפידה ומכל מקום בכגון זה שהיו קצת חטטין בראשה מעט מזער לא רבים אפשר שדרך נשים כן ואין כל קפידה בדבר ולא חשיב מום: מכל מקום לנדון זה אין אנו צריכין לכל זה כיון שבא בשאלה שהאיש שהה עם אשתו זמן רב ואחר כך בא עליה בטענה זו ולא מיבעיא אם אין מום זה ידוע אם נפל לה אחר שנכנסה ברשותו או אם היה לה בעודה ברשות אביה דכל שנולד לה המום אחר שנתארסה לו מזלו גרם ונסתחפה שדהו וכל שהדבר ספק עליו להביא ראיה כיון דנכנסה לרשותו משום דאית לה לאשה חזקת הגוף כמבואר בגמרא אלא אפילו ברור לנו שהיה מום זה לה מקודם כגון שהמום מוכיח מעצמו או שיש עדים או שהאשה מודה מכל מקום כיון ששהה עמה חזקתו שראה והתפייס כדאמרינן בגמרא חזקה אין אדם שותה בכוס אלא אם כן בודקו יפה והא ליכא למימר דלא אמרינן הכי אלא היכא דאית לן חזקה דגופה גם כן ואיכא תרתי אבל היכא דליכא חזקה דגופא לא דאדרבא יש לנו לומר חזקה אין אדם מתפייס במומין והך חזקה עדיף מהחזקה האחרת דהכי פריך תלמודא אהך חזקה אדרבא אין אדם מתפייס במומין ואפילו מומין שנתרפאו נראה דקפדי אינשי כדאמרי' בעל מנת שאין עליה מומין דאפילו הלכה אצל רופא ונתרפאו אינה מקודשת וכתבו בתוספות אין לפרש דבלשון תליא מלתא שהרי קדשה על מנת שאין בה מומין והרי יש בה מומין דאם כן הלך הוא אצל רופא ורפאו אמאי מקודשת אלא בקפידת המומין תלוי הטעם שאפילו עתה אחר שנתרפאת היא נמאסת בעיניו כשעבר שהיו בה מומין וכן כתבו הרא"ש והטור. ויש לתמוה על הטור שכתב אבל אם נתקדשה על מנת שלא יהו בה מומין והלכה אצל רופא ונתרפאה (אינה) מקודשת שנראה דסבירא ליה דבלשון תליא מלתא שלא כדברי כל המפרשים וכבר צווחו עליה קמאי.
 
ויש לדחות דסביר' ליה לטור דכשאמר על מנת שאין בה מומין כיון דקפדי אינשי אפילו על מומין שנתרפאו אמרינן בעל מנת שאין בה אפילו בשעת קדושין קאמר אבל על מנת שלא יהו בה מומין דלא משמע אלא שלא יהו בה מומין כל שהלכה ונתרפאת ולא היו בה מקודשת אבל באיש שאין מומין שנתרפאו גנאי אפילו על מנת שאין בו מומין אין הקפדה אלא שלא יהיו ורפוי מהני והכלל העולה דחזקה דאין אדם מתפייס במומין דבההי' ומכל מקום כל שנכנסה לחופה ונבעלה חזקה דאין אדם שותה בכוס אלא אם כן בודקו עדיף מינה ואפילו לגבי מומין שהיו לה אמרינן ראה ונתפייס וכן כת' הרמב"ם ז"ל בא עליה ושהתה כמה ימים וטען שמום זה לא נראה לו עד עתה אפילו הוא בתוך הקימטים או בכף הרגל אין שומעין לו חזקה אין אדם שותה בכוס פגום אלא אם כן בודקו יפה וחזקתו שידע ונתרצה הרי מוכיח מתוך דבריו דמטעמא דידע ונתרצה בלחוד אין שומעין לו אפילו ליכא חזקת הגוף וכן באר מהרי"ק ז"ל דברי הרמב"ם בשרש ק"ס והביא סעד לדבריו גם כן יעויין שם וכיוצא לזה כתב הרשב"ץ בתשובה ופשיטא שאין לחלק עדין ולומר דמום שבראש חשיב יותר נסתר מכל מומין שכתב שבסתר ובפרט במקום שיש מרחץ כמבואר בגמר' הילכך ראובן זה חייב לשלם לה התוספ' ובית דין יפה יוציא הדבר לאמתו להוציא לאור משפט האשה הזאת שלא תהיה נספת בלא משפט וכל שכן כפי הנזכר בשאלה שהאיש הזה מתחלה רעה נגד פניו להתעולל עלילות ברשע ושם לה עלילות דברי' שעל הבית דין מוטל לדון דין אמת לאמתו להציל עשוק מיד עושקו לכל מראה עיניהם על הדין ועל האמת:
שו"ת ראנ"ח סימן קג
 
תשובה שאלה אחרת
 
תשובה בענין הסלוק אם מועיל לגבי עדות כמו לגבי דיינות פלוגתא דרבוות' הוא כי יש הרבה מהגדולים סוברים דמאי דאמרינן בגמרא דשותפי' מעידים זה על זה ומוקמינן כשכתב לו דין ודברים וכו' היינו בעדות שראה אחר שכתב לו דין ודברים דומיא דדיינות ואין להקשות דזה פשיט' דהא כדמקשה בגמרא וכי מסלק נפשיה מיניה מי מסתליק והתניא כו' משמע דהוה בעי למימר דאפילו דיין דהוי מכאן ולהבא לא הוה מצי לאסתלוקי דהוה ס"ד למימר דלמ' בערמה מסתלק כיון שהוא עושה הסלוק כדי להיות דיין וגבי עדות נמי כיון דכתב ליה דין כו' וקבל עליו אחריות איכא למיחש להערמה דומיא דבר מצרא דאמרינן דאי עבד לי' שטר מתנה באחריות דחיישי' להערמה ובנדה פרק בא סימן ס"ל לבעלי תוספות ז"ל בפירוש כדפי' וגם לפי הקושיא הוה הכי ס"ל מדהקש' על מאי דאמרי' וליסלקו תרי מנייהו ולא הקשו על דברי שמואל דקאמר בהדיא שותפים מעידים זה על זה ולא הוה שייך לומר וכי תימא לדיין כשר טפי אלא כיון שהיתה הקושיא גבי עדות ודאי לעולם הבינו דדברי שמואל כשכתב לו ואחר כך ראה ותחלתו בכשרות הוו ובדיינות הקשו מכח שאם היו יודעים עדות על דין זה היו פסולים ה"ה לדין ומיהו ר"י ז"ל בבבא בתרא לא סבירא ליה הכי שתרץ בסגנון אחר ומיהו בקושיא לא רצו להקשות בדברי שמואל משום דאיכא לדחויי כדפי' אבל בדיינות משמע להו דכיון שעתה הם מתמנים לדיינות ומתוך כך מסתלקים תחלת המנוי הוי בפסלות ולזה הסכימו רוב הפוסקים וכתב בעל בית יוסף ז"ל דהכי נקטינן ומכל מקום כיון דקי"ל דהמוחזק יכול לומר קים לי רק במקום שהמסייע הוא יחיד בנ"ד דאיכא הר"מ ז"ל ותוספות דנדה וה"ר ברוך נראה ודאי דיכול המוחזק לומר קים לי ועוד אני אומר אם יראה בעיני רבותי דכפי עדות אנשי הק"ק שהעידו שנרא' מדבריו שמתוך חלייו שכבד עליו ושהיה נחנק הקדיש אף על פי שהיה הולך על רגליו וכתב הרשב"א ז"ל דדינו בבריא כבר פירש הוא ז"ל הטעם שלא תקנו חז"ל קנין רק לשוכב על מטתו משום חששות טירוף דעת אבל מהלך על רגליו אין דבריו קיימים ואם באת לקיים דבריו מכח הקדש בלא תקנה נעשה דינו כמצוה מחמת מיתה מאחר שמזכיר מיתה ונראה מדבריו שעושה מפני שהולך למות ואם יעמוד מאותו חולי חוזר אפילו מן הסתם כמו שאמרו בכל שכיב מרע שמזכיר מיתה והוא הדין בבריא שכן כתב הרמב"ם ז"ל שהבריא שאמר הריני נותן בחיים ובמות מתנתו מתנה מיד משום שיש לפרש דבריו שרוצה לומר מעתה ועד עולם אבל אם מזכיר ענין של מות ואין לפרש באופן זה אמדינן דעתיה דמשום מיתה הוא נותן ולא מחיים כדין כל האומדנות:
 
גם יש עדות אחר בענין זה שהעיד רבי שמעון לוי בסגנון אחר ממה שהעיד בתחלה בפני בית דין שלא בפני בעל דין והורה המורה שיכול לחזו' ולהגיד נראה לעניות דעתי אפילו נודה לו שעדות שהועד שלא בפני בעל דין חוזר ומגיד היינו דוקא כשהבעל דין שלא נמצא שם אינו חפץ בעדות ראשון אבל אם הוא אומר אף על פי שלא נמצאתי שם אותו עדות מקובל עלינו נראה לעניות דעתי שעדות ראשון עדות שלא אמרו אין מקבלים עדות וכו' אלא לתועלת המתחייב בעדות אבל הזוכה בעדות מקבלים שלא בפניו דלא גרע משטר דכותבים ללוה אף על פי שאין מלוה עמו וקימא לן דנעשה כמי שנחקר העדות בבית דין והיינו ודאי משום דאין קפידא רק שיהיה שם המתחייב כדפי' וכי תימא כיון דמתחלה העדות היה לחובה אף על פי שעתה נהפך לזכות בתר מעיקרא אזלינן לאו מלתא היא דלגבי גטין וקדושין הוא דאמרינן הכי דודאי המקדש אשה לשם חברו ולכשידע חברו רצה וברירא לן דלאו שליח שוייה אין שם קדושין: אבל לגבי ממונא בהדיא כתב רבינו ירוחם ז"ל שהביא בבית יוסף ז"ל בחשן משפט סימן סי"ו קפ"ג סי' ג' שאם קנה אדם ממעותי' דבר לשם חברו בפי' קנה חברו לכשירצה והכי נמי מוכח בגמרא פרק אלמנה נזונת גבי זבין לי ליתכא וזבן ליה כורא ואין להאריך כלל העולה דאפילו נתן להקדש בזמן הזה דין הקדש בדק הבית אין להוציא החנות מחזקת בעליה מספק כמו שכתב הריב"ש ז"ל בסימן ק"ס דאפילו מטלטלין אין להוציא מחזקת היורש מספק אפילו בהקדש בדק הבית דהוייא אמירה כמסירה כל שכן שכל הפוסקים פה אחד אמרו דהקדש בזמן הזה חולין הוא כמו שהביא הרא"ש ז"ל בתשובותי' בכמה מקומות גם הרשב"א באר יותר בסימן תקס"ג דהקדש בזמן הזה חולין הוא לענין שלא תועיל האמירה ואף על פי שלא באה השאלה מפורשת בפי' יבין המבין מדבריו דלענין דאין בדבריו כלום הוא דקאמר שהוא מוסיף לומר טעם אחר אפי' להקדש בדק הבית ולפי אותו טעם אין ההקדש חל נראה בהדיא דהכי נמי הוי לפי טעם ראשון וסברת הרשב"א הנז' והראיה שמביא עליה היא סברת שהביא הרי"ף ז"ל בפרק שור שנגח ד' וה' ודחאה משום דאמרינן בפיך זו צדקה וחלילה לומר שזה נעלם מעיני הרשב"א ז"ל אלא שעקר הדבר דכ"ע מודו ודאי שאין קדושת הגוף בהקדש שבזמן הזה וכן הביא הטור בפי' בח"מ בסוף סי' צ"ה בשם הר' ישעיה ז"ל בלי חולק גם מדברי הריב"ש עצמו לפי שגם בשטר השליחות הא' בתחלת דבריו אני הבאתי ראיה מהר"ם ז"ל דאפי' בהקדש דאיכא אסורא וגם דאמירה כמסירה וכו' כ"ש בהקדש עניים וכו' גם הרא"ש הפליג בדבר ואמר שהוא ברור ואין צריך לאמרו אבל מכל מקום אינם יכולים להכחיש את המפורסם בפיך זו צדקה ובודאי המקדיש בזמן הזה אעפ"י שאין גוף הדבר קדוש חל עליו חובת הנדר כאלו נשבע לקיים אותו הדבור והיינו דוקא לגבה דידיה אם הוא בחיים ובדידיה נמי איכא פלוגתא אם כופין אותו או לאו והוא מחלוקת שבין הרי"ף ז"ל ורב האי ור"ח כמו שמבואר שם בדברי בעל המאור ז"ל אבל לגבי יורש ודאי כיון שלא נתקדש הגוף ואין כאן אלא חובת גברא לא עדיף נדר משבועה דקי"ל דהנשבע לתת דבר אין יורשיו חייבים לתתו כמו שמפורש לגבי הנשבע על דבר שלא בא לעולם או אסמכתא ואפי' נאמר דבכיוצא בזה מצוה לקיים דברי המת היינו דוק' לגבי יורש גופיה אבל לגבי בעל חוב דידיה אין כח במצוה להפקיע השעבוד מאחר שאין שם קדושת הגוף ואף על פי שכת' הטור בסימן רנ"ח בטור י"ד אמירת אדם לגבוה כמסירה להדיוט הא מסיים בה ואומר לפיכך מי שנודר צדקה אי אפשר לחזור בו ובודאי מכח נדר קאמר מדמתיר על ידי שאלה וא"כ ע"כ אמירה כמסירה לאו דוקא דודאי אין אחר מסירה כלום אלא ודאי משום החיוב שחל עליו הוא דקאמר אבל אין הגוף קדוש כדכתבו כל רבוותא וכן הביא כל סברות הרב רבי שמואל די מדינה בתשובות שנדפסו עתה על סדר ד' טורים בטור י"ד סימן קע"א והוסיף להביא סברת הר"ן בתשובה ולא זכיתי למצאה ואם כן אחר שנמצא דבר זה בפי' כדברי הרשב"א ושאר הפוסקים מי ימלאנו לבו להוציא ממון מחזקתו כל שכן בחזקת בית או חנות שהסכימו בכח נח"ש וכמה חומרות שיהא נדון כקרקע זה הנלע"ד:
שו"ת ראנ"ח סימן קד
 
תשובה שאלה זו לא הבנתי על מה אדניה הטבעו שאם מפני שהמעות האלה חוזרין ובגמרא אסיקנא דסבלונו' מרובין שהחתן שולח הדרי בין מת הוא בין מתה היא וכתב הרשב"א דהוא הדין סבלונות שאבי הבת נותן לחתן ובגמרא איבעיא לן מהו שישלם שבח סבלונות דבר פשוט הוא שהמדודים שנוהגים לתת לחתנים אינם נתנים בתורת סבלונות כלל ואינם אלא חלק מהנדוניא שנודרים לתת בהכנסת החופה ולפעמי' מקדימין אותם והם אצל החתן בתורת מלוה עד עת בא זמן החופה ואז כותבים עליו בתורת נדוניא ובין כך ובין כך אינם אצלו אלא בתורת חוב שהרי אין הבעל יורש מהם כלום אם מתה האשה כמו שיורש אחר הכניסה לחופה ואפילו אם תאמר שמשעה ראשונה הם אצלו בתורת נדוניא כמו אחר החופה אלא שאין הבעל יורש בהם כלום מכח המנהג כענין שכתבו הפוסקים בנדוניא המוקדמת לחופה שאם יש תקנה בדבר שיש מקומות שתקנו שאם תמות בלא כנוס שהאב נוטל כל מה שנתן ויש מקומות שחולקין הכל כמנהג המדינה מכל מקום עדין אין מקום לשאלה שהמדודים הנתנים בנדוניא כמלוה הם אצל הבעל ולהוצאה נתנו ואין להם דין סבלונות כלל אלא הרי הם כשאר נכסי הנדוניא וגריעי מכל שאר נכסי הנדוניא דאלו כל שאר הנכסים הם ברשות האשה ונוטלתן בלתי שבועה ואין בעל חוב גובה מהם ואלו מדודים צריכה שבועה ובעל חוב גובה מהם ואפי' הם בעין כמו שכתב הרשב"א והר"ן ז"ל בתשובה ואפילו בשאר נכסים כשהיא נוטלת כליה באומרת כלי אני נוטלת כדרב יהודה משום שבח בית אביה מכל מקום יוקרא וזולא דבעל ובטור א"ה שהביא אצל דין הסבלונות תשו' הרא"ש בראובן ששדך בתו לשמעון ופסק עמו שיתן לו סכום ידוע ומאותו הסכום נתן ש' זהובים ושמעון שלח למשודכת תכשיטין וכו' וחזר בו ראובן והשיא בתו לאחר וכו' לא מפני שהש' זהובים יש להם דין סבלונות אלא מפני דין הסבלונות ששלח החתן המתבאר בדברי הרא"ש וזה מבואר בעצמו: ואפילו מי שירצה לומר שדין המדודים כדין סבלונות מכל מקום עדין כל זה איננו שוה לחייב כאן את החתן דבעיא דמהו לשלם שבח סבלונות לא איפשיטא והמוציא מחברו עליו הראיה ועוד שהנמוקי כתב עלה וז"ל שבח סבלונות כלומר הסבלונות מועטים שאינם נגבין במאכל כשלא אכל ודאי דנגבין מאי נגבין עם שבחן כגון שהשביחו לאחר מכאן ואחר כך כלו קודם חזרה מי נימא כיון דבשעת נתינה היה דעתו לאכול שם וישארו להם לא יפרע אלא כמו שהיו שוות או דלמא כיון שלא אכל וברשותיה קיימי עד שעת חזרה אם כן חייבין להפסיד השבח וסלקא בתיקו והוי ספקא דממונא והמוציא מחברו עליו הראיה אבל בסבלונות שאין עשויין להבלות מ"נ אי איתנהו בעינייהו פשיטא דנגבין עם השבח ואם הוציא אותן שלא ברשות פשי' דמשלימין מה שהשביחו קודם הוצאה ואם השביחו אחר הוצאה לא יהא אלא גזלן וכל הגזלנין משלמין כשעת הגזלה הילכך ודאי לא יחזירו השבח ע"כ והרי מבואר מתוך דברים אלו שאפילו הם סבלונות אין לו לשלם אלא כשעת הוצאתם ואם אעיקרא דדינא דהלואה בלא השאלה בכל מלוה את חברו במטבע ונשתנה המטבע בעת הפרעון בענין כנדון זה שנתן לו גרושוש והוא מבקש ממנו שיפרענו בגרוש כמו שהלוהו זה ודאי נתן לישאל ככל מלוה לחברו מטבע פרחים או גרושוש ובשעת הפרעון שוים יותר ונתוספו בשויונם יותר מחומש דאע"ג דאין זה תוספת במשקל שנבא עליו מדין המלוה את חברו על המטבע והוסיף עליו ונאמר דאף על גב דלא זילי פירות מחמת תוספת שויון הפרח והגרושוש שכל הפירות והנכסים עולים ויורדים כפי עלוי הפרחים והגרוש כמבוא' לכל מכל מקום התוספ' יותר מחומש וכשהתוספת יותר מחומש אף על גב דלא זיילי פירות ועוד שהרי המעות הוזלו לגביה אם לא שנאמר דלא חשיב זה זילותא דפירי דהמעות של כסף שהוזלו לגבי לא מפני תוספת הגרוש אלא מחמת פחיתות המעות והפרח והגרוש כדקאי קאי מכל מקום מדין הלואת סאה בסאה היה נראה לדון בזה אם תמצי לומר דהפרח והגרוש חשיב פירא לגבי הלבנים ואינהו הוא דהוו טבעא ואף אם לא נאמר זה בפרח שהוא חתום בחותמו של אדוננו יר"ה בגרו' שאינו טבוע בחותם אדוננו איפשר להסתפק בו דלא הוו טבעא אלא פירא אלא שכפי מה שכתב מהר"ר ישראל בפסקיו בטעם התר הלואת זהוב בזהוב מפני שיש לו מטלטלין למכור או משום פחיתות מטבע הכסף או מהטעם שכתב הרשב"א ז"ל שכל שהוא יוצא במדינה חשיב טבעא נראה להתיר גם בזו וכל שכן כשיש ביד הלוה מאותו מטבע בשעת ההלואה דיש לו סאה לוה עליו כמה סאין כמבואר בגמרא וכיון שאין בו אסור נמצא שכל המלוה לחברו גרוש או פרחים סתם היה חייב לשלם לו כעין שלוה וכן מתבאר מתוך התשובות של הרא"ש אשר כתב במלוה את חברו בזמן שהקורדונסי' כזהוב שבשעת הפרעון שוים ז' בזהוב כמו שיראה המתבונן בהן אלא שאני רואה מנהג העיר שלא לפרוע אלא כפי חשבון הדמים שהיו שווין הפרחים והגרושוש בעת ההלואה לא כפי המנין ואיפשר שנהגו בכך מטעם דינא דמלכותא שהמלך גוזר שיהיה הפרעון בכך ויש לנו ללכת בזה אחר דינא דמלכותא כמו שכתבו קצת מן הפוסקים. מעפר דל:
 
אליהו ן' חיים:
שו"ת ראנ"ח סימן קה
 
תשובה שאלה אחרת הנראה לעניות דעתי שאף עפ"י שראובן בכל טענותיו הראשונות לא טען כלל שהתנה שום תנאי עם שמעון ולא שתלה הכל בלוי יכול לטעון ואם כן שכשבא שמעון להשתתף היה השתוף על פי התנאים שעם לוי ואין זה סותר כלל לכל מה שמתחלה הודה שתנאיו לא היו אלא עם לוי שהכונה אינו (ולא) [אלא] על בירור ופירוש התנאים בתחלת המעשה שלא דבר ולא פירש התנאים עם שמעון ומפני זה תולה הכל לעולם בלוי ולשונו גם כן מדקדק ואין זה סותר מה שאמר אח"כ שכשבא שמעון להשתתף היה השתוף על פי תנאי לוי וכל שכן כפי מה שאמר לי שהוא טוען שכשבא שמעון להשתתף לא אמר אלא הנני נכנס גם כן עמכם חבר שלישי וגם אחרי כן כשיצא לוי ונכנס שמעון למחצית חלקו נאמר כן בסתם שלפי זה הן הן הדברים הראשונים בעצמן ואין כאן סתירה כלל ויכול לטעון כן אפילו היתה ההודאה הא' בפני בית דין של שלשה וגם במכתב ועדים ואעיקרא דדינא אם יכול ראובן לומר לא אמרתי לתת הסחורות אלא על דעת מה שהתניתי עם לוי ודאי שאם בשעת שתוף שמעון אמרו בפירוש כפי התנאים שאמר לוי ולוי הטעה את שמעון וא"ל באופן אחר אין ראובן מתחייב (ולא) [אלא] כפי מה שהתנה הוא עם לוי כמו השוכר את הפועלים ואמר להם שכרכם על בעל הבית והטעו זה את זה דאמר ליה בעל הבית בג' ואזיל איהו ואמר להו בד' אבל כפי מה שטוען שלא אמר אלא הנני נכנס גם אני עמכם חבר ג' וראובן טוען שאני כיונתי שתהי' חבר בדיאמאנטי שלי ועל ידי כך נתחייבתי לתת הסחורות ושמעון טוען שאני לא כיונתי אלא על שותפות הדיאמנטי של הערל לבד אף על פי שאם באנו מכח הסברא יש פנים לכאן ולכאן שמצד אחד יש לומר דמן הסתם לא הוי שדי הדיאמנטי שלו בשותפות בכדי וגם כי לכל סחורה אחת עם הבלאכו ומאן פלג זה מזה ומצד אחר יש לומר שאם התנאים היו ששמעון יענה חלקו גם בקרן הדיאמנטי של ראובן אם כן מה צורך היה להתנות לתת הסחורות לערל כי פשיטא ודאי כיון שהסחורות היו מדמי הדיאמנטי המשותפים שיותנו לערל לחוב כלם ולא שישארו ביד ראובן לבדו אלא ששאר התשובות בכל אחד מהצדדים לא ננעלו וגם אין לנו לדון מכח הסברא והמתלאה רק מן הדין.
 
ולכאורה נראה שכיון ששמעון בא להוציא מראובן שראובן יוכל לומר לא כי החברה שאמרתי כונתי היתה על חברה כוללת שתפרעני חלקך בדיאמנטי שלי ועל פי זה אמרתי לתת הסחורות ואף על פי ששמעון אומר אני לא היתה כוונתי אלא על חברת הדיאמנטי של הערל לבד שאפרע חלקי בו אבל הדיאמנטי שלך יהא מונח עד שיבא זמן הפרעון הבלאכו או היאוש וכו' כפי מה שטוען שמעון מכל מקום יד המוחזק על העליונה כההיא דכד וחבית ואף על פי ששמעון השתעבד בחוב הערל שהיה ראובן חייב על פי מה שהבטיח ראובן לתת הסחורות ואומר לו שמעון ויניח לך כמה שאני רוצה להיות חבר הרי טוב ואם אתה בא בטענה שלא ע"כ התנית ואינך חייב לקים התנאי ואתה בא לבטל התנאי אשר כבר עשינו אם כן תסלק מעלי השעבוד ששעבדתני בחובך לערל אינה טענה שראובן אומר לו אני איני מבטל השתוף וכבר זכיתי במה שנשתעבד' דומיא דמוכר שלקח דמים ואומר לא מכרתי אלא כך והרי שלך לפניך ואין הלוקח יכול לומר לו אני לא כיונתי אלא לחבית והחזר לי מעות שנטלת ממני ואף על פי ששם נותן לו את הכד אבל הכא אינו נותן לו הסחורות הא למה זה הדבר דומה למוכר חבית ולקח מקצת מעות ואומר לכדא קרינא חבית ותן לי שאר דמי המקח וקח לך את הכד והוא אומר חבית קניתי ממך ותן לי חבית או החזר לי מה שנטלת ממני שנראה שיוכל זה לההזיק /להחזיק/ בכד שבידו עד שזה יתן לו דמים הנשארים והכא נמי הרי הוא מחזיק בסחורות שבידו עד שזה ישלים תנאו שטוען אלא שיש לחלק בזה קצת דבשלמא התם אינו בא להוסיף על דבריו כלום בטענתו שהוא טוען דחבית שאמרתי לא כיונתי אלא כד דלחביתא קרינא כדא ואיני מוסיף בדברי כלום אבל הכא אין מחלוקת ביניהם בענין הבנת הדברים בעצמם אלא שהוא טוען שבכלל דבריו הוא גם תנאי פרעון הדיאמנטי שלי והוא בא להוסיף בדברים אלא אין חלוק זה ברור כלל אבל מצד אחר יש לחלק בזה דכיון דעל נתינת הסחורות אין ביניהם מחלוקת דבין כך ובין כך להנתן קיימי ומעיקר' כך היו התנאי וכן נתחייבו והתנו עם הערל ואין לראובן טענה על גוף הסחורות ועל חיובו לתתם לערל אלא שהוא טוען ששמעון יקיים לו התנאי ויתנם אומרים לו לראובן תן הסחורות ואחר כך הבא ראיה על התנאי ולא מיקרי שמעון מוציא מראובן:
 
וכההיא דאמרינן פרק לא יחפור מרחיקין את האילן מן הבור אם האילן קדם לא יקוץ ואם הבור קדם קוצץ ונותן לו דמים ספק זה קדם או זה קדם לא יקוץ וגבי מרחיקין האילן מן העיר דאם האילן קדם קוצץ ונותן דמים ואם העיר קדם קוצץ ואינו נותן דמים תנן ספק קוצץ ואינו נותן דמים ובעי תלמודא מאי שנא ומשני התם דודאי לאו למיקץ קאי ספקו נמי לא אמרינן ליה קוץ הכא דודאי למיקץ קאי ספקו נמי אמרינן ליה קוץ ואי משום דמי אמרינן ליה אייתי ראיה ושקול והוא הדין בנדון זה דכיון דנתינת הסחורות לערל היא ודאי ולהנתן קיימי וקיום התנאים הוא ספק אמרינן ליה תן סחורות ואחר כך נדון על פרעון דמי הדיאמנטי שלך ולא יוכל ראובן להוציא משמעון בטענה דלכך נתכוונתי ועדין היה אפשר לדחות דשאני ההיא דאילן משום דחכמים תקנו שיקוץ תחלה ואחר כך יתנו דמים משום דקדרה דבי שותפי לא חמימא ולא קרירא כדאיתא התם ומשום הכי אמרינן ליה קוץ דאם לא כן גבי כד וחבית נמי כשקנה הלוקח מהמוכר בקנין לתת לו כך ולא נתן עדין הדמים שיכול הלוקח לומר אנא לחביתא קרינא כדא ולא אתן דמים עד שתתן לי חבית אמאי לא אמרינן דבין כך ובין כך צריך הלוקח לתת דמי המקח כמו שקצבו ונימא ליה הב ליה דמי והדר תדון על הכד והחבית והמוציא מחברו עליו הראיה אבל משמעות דברי הגמרא אינה נראת משום דחייב לקוץ קודם אמרינן ליה הכי אלא משום דבין כך ובין כך יש לו לקוץ וההיא דחבית שאני שהדמים אינן אלא חלפי המקח ואינם באים אלא בעד המקח וק"ל כ"ש בנ"ד נמי אפילו כשתמצי לומר שהיה צריך לתת חלק בדיאמנטי של ראובן הסחורות היו צריכין להנתן קודם לערל ושעבדום לערל בפולישא שעשו עמו לתת לו הסחורות עצמם והוקצו לכך דהשתא הוי כההיא דלמיקץ קאי ממש וכעין שכתבו הפוסקים במלוה על המשכון ואומר סלע הלויתיך עליו והלא /והלה/ אומר שקל הלויתני דאם הוא בענין שאינו יכול לטעון לקוח הוא בידי או החזרתי הלוה נאמן ואף על פי שהמלוה מוחזק במשכון כיון דלעולם המשכון לחזרה קאי והוא של הלוה ואין למלוה בגוף המשכון כלום ואפילו אין הסחורות קנויות לגוי מדין כיון שמשך זה נתחייב זה בחליפין ולא נשתעבדו לו בדין מכל מקום אם התחייבו לתתם לו בפולישא השעבוד שהשתעבד שמעון בחוב הערל נמצא לא התחייב שמעון אלא לעשות שליחות הסחורות כפי תנאו עם ראובן לתת הסחורות לערל וזה מעשה לעצמו וטענת חברת הדיאמנטי של ראובן שטוען משמעון הוא שהתחייב לתת לו חלקו ולהיות לו חלק בריוח במה שיגבו מהבלאכו לא שיפרע מהסחורות האלה והטענה הזאת היא טענה לעצמה אלא שטוען ראובן להחזיק בממון בעד הטענה שיש לו עליו וחזרנו על מה שאמרתי דראובן בא להוציא משמעון זו הי' סברתי בענין זה ולזה דעתי נוטה וכבר ערכתי מלין עם החכם הדיין נר"ו על סברתי זו וה' יצילנו משגיאות אמן. מעפר דל:
 
אליהו ן' חיים:
שו"ת ראנ"ח סימן קו
 
תשובה שאלה אחרת אם ראובן זה היו בתי החזקה הזאת קנוין לו קנין גמור אלא שאחר כך הטיב עם המוכרים להחזירם להם אחר הזמן הנז' אם כן המכר שמכרה האשה תוך הזמן אינו כלום שאין לה שום כח בבתים הנז' וכיון שהמכר בטל מעקרו אם כן יכולה האשה לתבוע מראובן זה הבתים אחר שיעבור הזמן מכח תנאי ההטבה ואין לנו עסק אם ראובן קודם בבתים אם לאו אבל כפי הנראה מכלל השטרות דלעיל ומהענין בעצמו שלא היה כאן אלא תורת משכון בעלמא וכל מה שנכתב בתורת מכר לא היה אלא כדי להיות חזקת ראובן בטוח יותר או מפני סבת ההתר אבל לעולם היתה האשה יכולה למכור הבתים וכיון שמכרה קים אם תמצי לומר שיש לראובן דין קדימה אם כן משעה שמכרה זכה ראובן בבתים באותם הדמים והקונה שליחות דראובן הוא דעביד ואי אפשר לה לחזור ולומר שאיני רוצה למכור כמו שמבואר למהר"ם בתשובה ולזולתו ונראה שראובן קודם בקנין החזקה ומוציא מיד הקונה אם מצד שהחזקה /ממושכנת/ ממשוכנת אצלו דקיימא לן דמשכנתא לית בה משום דד"מ ואף על פי שיש מן המפרשים שפי' דסתם אמרו משכנתא לית בה דד"ב =דינא דבר= מצרא דבכל ענין אין בה דינא דבר מצרא דכשם שאם קנה המלוה אין בן המצר מוציא מידו הוא הדין אם קנה בן המצר או אפילו אחר אין המלוה מוציא מידו איפשר לומר שכל מי שהוא מפרש כן לא מוקי להאי משכנתא כמשכנת' שדר בה ובגו זמני' אלא בסתם משכנתא וכדברי הרב המגיד כפי ההבנה הישרה בדבריו שדן קל וחומר לשכירות שאין בן המצר מוציא ממנו ממשכנתא שהדין בו שאין בן המצר מוציא מיד המלוה וחשיבא ליה שכירות עדיפא ממשכנתא משמע דמשכנתא דמיירי בה אינה משכנתא שדר בה דההיא ודאי דעדיפא משכירו' אלא משכנתא בעלמא שאינו דר בה אבל משכנתא דבגו זמניה שאינו יכול לסלקו ממנה ושהיה דר בה ההיא ודאי עדיפא וכמו שכותב מהר"ם בתשובות ובההיא ליכא מאן דפליג שהוא מוציא אפילו מהמצרן ונמצא עכשיו דלא מפשי' פלוגתא בין הפוסקים כההיא דמשכנתא לית בה דינא דבר מצרא אלא שהדיינים נמשכים להם כפי מציאות המשכנתא ועוד שנראה מדברי הרא"ש דמשכנתא עדיפא משכירות שהרי גבי משכנתא כתב כדברי האומר שהמלוה מוציא מיד המצרן וגבי שכירות כותב בתשובה שאין השוכר זוכה בקנין המקום כמו שמבואר לו בתשובות שאף על פי שבתשובות אחרות כתב שהשכירות יש בו דין בן המצר אינו ענין לזו דהתם מיירי לענין שכירות המקום הנשכר אצל מקום שכור לו ובההיא איכא דינא דבר מצרא אבל לענין קנין המקום השכור אצלו לא מיירי ודרך אחרת היא וסובר הרב בו שאינו זוכה בקנינו אף על פי שבמשכונא סובר דמוציא אפילו מיד המצרן ומשמע אם כן דמשכנתא עדיפא משכירות והוא סברא הפוכה מסברת הרב המגיד ובודאי שהוא דוחק גדול להעמיד מחלוקתם בסברות הפוכות כמבואר לכל אבל במאי דכתבינן אתי שפיר דהרא"ש מיירי במשכנתא שדר בה ובגו זמניה ובההיא דין הוא שמוציא מיד הלקוחות ועדיף ודאי משכירות והרב המגיד מיירי במשכנתא שאינה דר בה ובההיא שכירות עדיפא ונמצא לפי זה דמשכנתא דבכה"ג שהוא דר בה גם כן כ"ע מודו דחשיבא כמו קנין ומוציא אף מהמצרן וכל שכן מאחר ואף אם מצא שום חולק אפי' דמשכנתא דכה"ג דבריו בטלים לגבי רוב הפוסקים ועוד דמשכנתא זו עדיפא טפי דעשוה כמו מכר גמור ואיני חושב שימצא מי שיחלוק בכיוצא בזה עוד זוכה ראובן בחזקה זאת מכח דינא דבר מצרא שהבית שבצד החזקה הזאת הוא של ראובן הנז' קנין גמור והוא ודאי זוכה בחזקה זאת מכח דינא דבר מצרא שאפילו אם היתה חזקה היה לו דינא דבר מצרא כל שכן שגוף הבית קנוי לו ואין לומר דכיון דדינא דבר מצרא הוא תלוי בהגעת בית בבית כמו שכתב הריב"ש ז"ל וכמו שהוא מבואר בגמרא ולפיכך כל שאי אפשר לחבר שניהם כגון איפסק בסלע וכיוצא בזה לית בה דינא דבר מצרא אם כן בכיוצא בזה שהבית הא' הוא קנין של ראובן והבית האחר הוא של הישמעאל בעל הבית כי [אי] אפשר לחברם וליתן את של זה בזה שהישמעאל מעכב עליו זה אינו שהרי רגילות הוא תמיד לעשות בכה"ג ואין מעכב וצא ולמד מדינא דבר מצרא המוסכם עכשו בחזקות שהוא נוהג אפילו כשאין ב' בתי החזקות של ואקוף א' אלא של ואקופייא משוני' מפני שלעולם יכולים לחבר זה בזה ואין הקפדה בדבר ועוד שהרי כבר נהגו דינא דבר מצרא אפילו בבתים ואפילו כשאין דרך לחבר ביניהם הלכך נראה שראובן זה מוציא מיד הלוקח מכח ב' צדדים אלה מן הדין: אלא שלכאורה נראה שיש לשדות נרגא להחליש כח טענת דינא דבר מצרא דמכר זה מפני ג' טעמים הטעם הא' מפני שאת"ל שהבית הוא של האשה ועקר המוכר הוא אשה ובפרק המקבל אמריינן /אמרינן/ לאשה וליתמי ולשותפי ליכא דינא דבר מצרא ואף על גב דההיא מיירי לענין אשה הלוקחת שאין בן המצר מוציא מידה מכל מקום יש מי שאומר שה"ה אשה המוכרת אין במכרה דינא דבר מצרא כמו שכתוב בספר בית יוסף זלה"ה הטעם הב' כיון שהקונה הוא חתן האשה הנז' בעל בתה שאפילו תאמר שאין חלוק בדינא דבר מצרא בין מוכר לאיש נכרי או איש את אחיהו ואיש את קרובו שלעולם טוב שכן קרוב מאח רחוק לזכות בקנין מ"מ בכי האי גוונא שאשת הקונה הנז' היא בת בעל הבית אם כן הוה ליה כמו מכרה לבן בעלים הראשונים שיש מי שסובר דליכא דינא דבר מצרא וה"נ הבת הזאת היא בת בעל החזקה אביה שהאשה גבתה החזקה מנכסיו אם לא שנחלק בזה בין לבן או לבת או מפני שהבעל הבית הוא הקונה ולא היא ואפילו בעלים הראשונים איפשר דשייך כאן שכשמת בעל האשה ההיא נפלו החזקה בפני היורשים ואף הבת בכלל שהיא משועבדת לה למזונותיה ולפרנסתה מתנאי כתובה ועמדה האשה וגבתה אותו מהיורשים לפרעון כתובתה אם כן הרי הבת גם כן נקראת בעלים ראשונים ולבעלים הראשונים ליכא מאן דפליג דלית בה דינא דבר מצרא הטעם הג' מצד לשון השטר ההטבה שכתוב בו שחייב עצמו להחזיר הבית לאשה המוכרת או לבאי' מכחה ואף על פי שעקר מה שרצה לכלול בזה נראה שהוא בעד יורשיה שאם תמות היא לא יוכל לטעון שאינה רוצה להחזיר ליורשים דקיימא לן כרשב"ג דלי ולא ליורשי משמע כדאיתא פרק מי שאחזו מכל מקום לשון באי כחו כולל לקוחות גם כן שהלוקח גם כן בא מכחו הוא וכדאמרינן בעלמא לא עדיפת מגברא דאתית מחמתיה והבא מכח גוי וזו ודאי מקוימת מהסברא ומצאתיה גם כן מפורש בתשובות הרי"ף ז"ל שכתב מי שהאמין בשטר הוא וכל הבאים מכחו היורשים נמי נאמנים כי הם באים מכחו ומקבלי מתנה נמי באים מכחו אבל אם אמר הוא ויורשיו לא האמין אלא יורשיו בלבד אבל לא מקבל מתנה ולוקח מעתה כיון שלשון הבא מכחו כולל גם לוקח אם כן הרי ראובן זה מחל את דינו שהוא התנה בפי' שיתנהו ללוקח ושלא יוכל לטעון שום טענה ואפי' לא היה קנין בדבר מיהו כד מעיינינן שפיר נראה שכל זה איננו שווה לבטל כח ראובן זה שאם מן הטעם הא' מפני שהמכר הזה הוא של אשה מלבד שהמציאות איננה כן וכמו שנכתוב לקמן מכל מקום אפילו אם תמצי לומר שהוא כן יש לדון בו שאף עפ"י שהוראה זו יש מי שאמרה הלא היא כתובה בספר הרב בית יוסף זלה"ה ואני בעניי בפסק אחר שכתבתי על שאלה שנשאלה לי זה ימים חששתי לה מכל מקום לא ראיתי לשום אחד מהפוסקים המפורסמים לבארה ולא משתמיט חד מנייהו לכותבה ונראה דלא סבירא ליה הכי ולא עוד שאחר כך מצאתי חולקים עליה בפי' כי מצאתי בתשובות מיימוניות שכתב שם תשובה על דין אחד של מצרנות והזכיר שם לשון השטר ומתוך הלשון מבואר שהמוכר היתה אשה ואפילו הכי שקיל וטרי הרב שם לענין דין המצרנות מטעמים אחרים ולא שת לבו כלל לבטל דין בן המצר מצד היות המכר על ידי אשה ומי לנו גדול ממהר"ם בכל דיני התורה ואם ירצה הדוחה לדחות מפני שבפי' לאשה וליתמי לית בה דינא דבר מצרא נחלקו המפרשים אי בכל אשה קאמר אפי' אשת איש או דוקא באשה שאין לה בעל ויאמר דמהר"ם סבירא ליה דדוקא באשה שאין לה בעל קאמר ולבעלי הסברא הזאת כשבטל' באשה המוכרת גם כן דינא דבר מצרא דוקא באשה שאין לה בעל ואותה אשה דבנדון דמהר"ם היה לה בעל ומ"ה לא שת לבו מהר"ם לבטל בו דינא דבר מצרא ירצה למיעל פילא אקוף דמחטא שאם היה לאשה בעל ודאי לא היתה האשה המוכרת אפי' היו נכסי מלוג שלה כיון שאינה יכולה למכור מן הדין בלתי רשות בעלה ולא היה מיחס המכר לאשה גם שהיה הרב ז"ל לפחות יורד לחלוקים אלו ולבאר דלאשה שאמרו דוקא כשאין לה בעל אלא ודאי סתם הדברים נראה דלד' הרב ז"ל אין חלוק דין אשה המוכרת לאיש ויותר מזה מצאתי בדברי מורה הרב אהרן מהרר"י ז"ל שכתב בפירוש דבאשה המוכרת איכא דינא דבר מצרא ופי' כפי' שלא אמרו לאשה לית לה דד"מ =דינא דבר מצרא= אלא באשה הלוקחת דוקא גם מדברי הרמב"ן ז"ל בספר המלחמות נראה שהוא חלוק בדין שנראה מדבריו שהוא מפרש שם טעמא דלאשה לית בה דד"מ משום דיתמי ואשה לאו בני ועשית הישר והטוב נינהו והאי טעמא לא שייך באשה המוכרת דאלוקח שדיוה רבנן לדד"מ עוד נראה דאפי' כשתמצי לומר דבאשה המוכרת גם כן אמרו דלית בה דינא דבר מצר' מ"מ בנדון זה דעדיף כחו דראובן זה בבית זה שהוא בא לזכות מחמת ב' כחות מכח משכנת' של הבית עצמו ומכח מצרן בבית איפשר דאפי' לגבי אשה אית ליה דד"מ אמת שלכאורה היה נראה להביא ראיה דלא עדיף כחיה משום הכי מההיא דאמרינן בפרקא קמא דבתרא רונייא זבין ארעא אמצרא דרבינא סבר רבינא לסלוקיה אמר ליה ר"ס אמרי אינשי וכו' וכתבו התוספות שם משם ר"ת דזבין ארעא וכו' היינו שהיה רבינא מצרן מג' רוחות ורבינא מרוח אחד ואף על גב דאמרינן בפרק המקבל הני ד' בר מצרא דקדים חד מינייהו וזבין מאי דזבן זבן. מכל מקום סבר רבינא לסלקו מפני שהיה מצרן (מב') [מג'] רוחות ורוניא רק מרוח א' ומסקנ' דגמ' שרוניא זכה במקחו אף על פי שלא היה בה רק מרוח א' ורבינא מג' רוחות ואף על פי שבאותו מעשה דרבינ' יש פירושים אחרים שלפי אותם פירושים אין ראיה לדין הזה מכל מקום בענין הדין הזה אי איפשר דלא פליגי וכבר הארכתי בזה בפסק אחר אלא שאעקרא דדינא פירכא שכפי הטעם שאמר בגמרא שם לדחות סברת רבינא אינו ענין לנדון זה כלל שאמר שם אמ' ליה רב ספרא אמרי אינשי ד' לצלא ד' לצלתא ופי' ר"ת שם לפי דרכו לעור גדול צריך ליתן לעבדן ב' זוזי וכן לקטן שיש טורח בקטן כמו בגדול ה"נ מאי טעמא דד"מ כדי שיהיו כל שדותיו סמוכין שיוכל לחורשן בבת אחת ולכן הוא מצרן מרוח אחד כמו אתה מג' רוחות ולפי זה אין הנדון דומה לראיה ומלבד זה נראה ודאי שאינו דומה מצרן מב' רוחות למצרן הבא מב' כחות של מצרנות וק"ל ומצאתי למהר"ם ז"ל שכתב בתוך תשובה אח' וז"ל הא דאמרינן לשותפי לית בה דד"מ ופרש"י שהוא שותף עמו בקרקע יש לומר כן דשותף הוי מצרן ושותף ואותו שאין בו אלא מכח מצרנות חשוב כאלו אינו מצרן לגבי השותף ואפי' אתו בהדי הדדי השותף והמצרן אינו כמו ד' מצרני כו' ואפי' קדים מצרן וזבין אתי שותף ומפיק ליה מניה ולאש' ויתמי מפרשים נמי הכי אי אשה ויתמי לאו מצרני נינהו ואתו בהדי הדדי אינהו והמצרן הוי כאלו אין אחד מהן מצרן דבטל מצרנות דידיה לגבי דידהו וכל הקודם זכה ולא מפקי' מיניה בין שהוא קדם בין שהם קדמו ואי אינהו נמי מצרני אינהו עדיפי ממצרן כמו שותף עכ"ל הרי משמע מדברי הרב ז"ל דאשה ויתמי דהוו מצרנים עדיפי ממצרן אפילו להוציא ממנו אם קדם וקנה כמו שותף שכתב הרב שמוציא מהמצרן אפילו קדם וקנה ואף על פי שמדברי הטור נרא' שאין זה מוסכם שכתב בדין אשה ויתמי שאם קדם מצרן וזבין אין מוציאין ממנו ומשמע שרוצה לומר אפי' גם הם מצרנים דאי כשאינם מצרנים מאי אריא לגבי מצרן שקדם אפי' באיניש דעלמא אין מוציאין ממנו מכל מקום אנו אין לנו אלא דברי מהר"ם המפורשים ומעתה נלמוד מהם דכל הבא מכח ב' דינים עדיף לדחות הבא מכח דין אחד ואפילו קדם וקנה כמו אשה ויתמי המצרנים ואף על גב דדין אשה ויתמי לא עדיף כל כך להוציא מיד אחר אלא דליכא דד"מ לגביהו ואף אנו נאמ' שראובן זה הבא מכח ב' דינים מכח משכנתא ומכח ב"מ עדיף כחו לדחות לוקח זה ואף על גב דקנה מיד האשה שדין בן המצר נדחה לגביה ואף על גב שהקונה מן האשה אינו דוחה דין ב"מ משום עדיפות כחו עד שנבא להעדיף כח בן המצר עלינו אלא משום תקנת המוכר הוא שנגעו בה מכל מקום המדקדק בה יראה שאין לחלק וק"ל ואם מן הטעם הב' גם כן אין כח כל כך לדחות זכות ראובן כיון דעקר דין בן בעלים הראשונים אינו מוסכם מהפוסקים והרא"ש ז"ל שהוא בתראה פוסק דדוקא בעלים הראשונים אבל בן בעלים הראשונים אית ליה דינא דבר מצרא ויש לספק גם כן אפילו למאן דאמר בן בעלים אם יאמר כן בבת ואם יאמר כן בכה"ג שאין הבת עצמה הקונה אלא בעלה ובמקום כל אלו הספקות לא נבטל כח ראובן זה אף על גב דבכל ספק דעלמא יד הלוקח על העליונה ולומר דחשיב כמו בעלים הראשונים מצד חיוב פרנסת' גם זה אינו ברור דלא חשיבא משום כך בעלת הקרקע כיון שהאחים מסלקים ואין חיוב אלו על האחים ואין מוציאין למזון האשה והבנות מנכסי בני חורין כל שכן כשמת אבי הבת היתה האשה הזאת בעולת בעל כפי הנשמע שאין מקום לזה כלל ומכל מקום כל מה שכתבתי הוא על פי ההנחה הראשונה כפי שטר ההטבה שנראה ממנו שהבית היא של האשה שגבתה אותו בכתובתה והיא שעמדה ומכרה ומחמתה ירדנו לב' הספקות דלעיל שהמוכרת היא האשה ושהמכירה היא לבן בעלים הראשונים אבל כפי השטר האחר אשר מתבאר שם שהאשה לא זכתה מעולם בבית הזה אבל הוא של היורשים נמצא כל זה בטל ושתוף הבנים במכר זה האחרון שבא בשאלה שזה מוכיח כן שהבית שלהם והם המוכרים והאשה מפני כתיבת הבתים עליה ואפילו כשתמצי לומר שיד שניהם שוה בהם עדין איפשר לומר דלא שייך בזה דין אשה המוכרת כיון שהבנים ג"כ מוכרים וכל זה משורת הדין ומלבד שורת הדין נראה לזכות את ראובן מכח ההסכמה שכתוב בה שהשוכר קודם לכל אדם ובעל המשכון קודם לכלם וראובן זה שוכר ובעל משכונא גם יחד ואיברא שבכל ההסכמות דעלמ' הסתפקתי מעולם אם מתקני ההסכמה עשו חזוק לדבריהם יותר בכל מי שזכו מכח הסכמתם שאפי' במקום שיהי' דין בן המצר נדחה לא יהיה דחוי אצל הסכמתם או שמא לא העמידו דבריהם אלא על דין תורה שזכו למי שזכו מכח הסכמתם לתת לו כח כדין בן המצר אף על פי שאינו בן המצר כלל או שאינו מוסכם מהפוסקי' כלם ומ"מ כל שדין בן המצר נדחה כגון אשה ויתמי וכל דיני דדינא דבר מצרא דין ההסכמה גם כן נדחה וכתבתי בזה צדדים לכאן ולכאן מתוך תשובת הרא"ש שכתב בענין תקנה א' אבל מכל מקום בהסכמה זו ראיתי שקבעו בה מסמרות ועשו חזוק הרבה שכתוב בה שהשוכר יהיה קודם לכל מצרן והעדיפו כח השוכר על כח המצרן וכיון שדין המצרן נדחה מפניו כל שכן שיהיה דין אשה וכיוצא בו ואפילו שמתוך לשון ההסכמה אינו ברור שאם המצרן קנה כבר שהשוכר יוצ' ממנה אלא שאם באו שניהם לקנות השוכר קודם מכל מקום אפילו כשתמצי לומר כן הרי העדיפו כח השוכר מכח המצרן ואם כן אפילו אם היתה אשה קונה אין לנו לדון בה דין אשה ויתמי דדילמא לא אמרו אלא דלאשה לית להו דינא דבר מצרא אבל אכתי איפשר דדינא דשכירות דעדיפא אית להו וכמו שכתבו הפוסקים ודוקא דינא דבר מצרא לית לה אבל דינא דשותפי אית לה נמצא אם כן שראובן מוציא מיד הקונה וממה שכתוב בלשון כל איש ישראל שירצה למכור חזקתו השוכר קודם וכו' אין לדקדק כלל דדוקא איש ולא אשה וק"ל למי שיראה כל לשון ההסכמות שם אף על פי שבלשון שטר ההטבה כתוב לא מכח הסכמת הקהלות וכו' כבר מבואר בעצמו דלא קאי אלא אשאלת זמן דקאמר שאם אינו רוצה הוא לקנות לא ישאל זמן מכח ההסכמה אבל טענ' קדימתו לקנות מכח ההסכמה לא בטלה: ומעתה הנני בא לדון על הטעם הג' שכתבתי שאפילו יהבי לראובן זה כל זכות שבעולם מכל מקום הרי הוא מחל את זכותו כשהתנה להחזיר את הבית לקונה אותו שהוא בכלל באי כחו שאמר כמו שכתבתי: ואני אומר שנראה לעניות דעתי שאין בכלל תנאי זה אלא להחזיר את הבית לקונה אותו בדמים הללו שנתן ולא יזכה בו מכח קנינו הראשון שקנה בדמים הללו אבל שיחזירהו למוכר בדמים הללו וכדי שלא לומר דוקא למוכר עצמו משום דקי"ל כרשב"ג דלי ולא ליורשי התנה שיהיה התנאי קיים לבאי כחו ג"כ ולא שיחזיק הוא בבית מכח קנינו הראשון אבל כשהוא אינו בא לזכות מחמת קנינו הראשון אבל רוצה לקנותו בדמים שמוכרה עכשו ורוצה הוא לזכות מכח קדימתו במכר שהיא מוכרת מעולם לא נכלל זה בכלל תנאו ולא התנה עליו ולא מחל על זכותו וזה מבואר בעצמו ואף מי שאמר שמחל זכותו הבאה לו מכח הבית הזה הממושכן לו שדנין עליו הזכות הבאה לו מכח מצרנותו מצד הבית האחר מאן דכר שמה כאן וזה לא יאמר אדם מעולם ויותר מזה הוא מה שכתב הטור משם הגאון שמי שעשה שליח למכור שדהו והשליח מצרן דלא אשכחן ראיה לבטל מצרנותיה בהכי ולומר שמחל וכי קנו מניה לא לסלוקיה נפשיה קנו מניה כל שכן כאן שאין אנו באים אלא מכח מה שהתנה להחזיר שיש לומר שלא התנה אלא להסתלק מחמת הקנין הראשון אבל לא מחמת זכותו ואפילו הרמב"ם דפליג על הגאון בדין השליח הכא מודה ועוד יש לומר שאף על פי שלא כתב לשון יורשים אלא באי כחה ונראה שרוצה לכלול יותר אכתי יש לנו לומר שלא רצה לכלול אלא מקבל מתנה או נדוניא שאף הם בכלל באי כחה וליכא גביהו דין קדימה דמתנה לית בה משום דינא דבר מצרא ונדוניא גם כן איפשר דלא הויא בכלל מכר ועוד שהיא מוצאת מכלל המוכר מדין ההסכמה ובכיוצא בזה דוקא הוא שמתנה להחזיר שאין לו בהם דין קדימה אבל הבא מכחה מחמת מכר שהוא קודם בה מן הדין מנין לנו: עוד נראה שאפילו כשתמצי לומר שמחל על זכות קדימתו מכח תנאו שהתנה להחזיר לב"כ אין לנו בכלל תנאו אלא אחר ד' שנים שכלו אז ימי השכירות והמשכונא ועומד להסתלק מהבית וכיון שכלה אז זכותו מהבית הרי הוא מתנה להחזירו אף לבאי כחה שבאותו זמן הרי הוא כאלו החזירו לה ונסתלק ממנו ונתנתו היא לבאי כחה אבל כל שעמדה ומכרתו תוך זמן המשכונא והשכירות דאית ליה זכותה בגווה הרי הוא קודם בקנין ההוא ואין זה בכלל תנאו כלל וזה פשוט וכל זה אני אומר כפי דברי השאלה שזה הוא ביד ראובן בתורת משכונא ונעשו אכילת הפירות בדרך התר מדרכי ההתר באופן שהיה הבית הזה יכול להמכר בתוך הזמן הנז' וכיון שנמכר זכה ראובן זה ואין המוכרים יכולים לחזור ולומר אין אנו רוצין למכור כמבואר בתשובת מהר"ם וזולתו אבל אם הדברים ככתבם בשטר ההטבה שהיה המכר מכר גמור בהחלט אלא שאחר כך התנה ראובן לחזור למוכרו להם אחר הד' שנים אם כן המכר שנמכר תוך הזמן הנז' לא היה מכר כלל שלא היה עדין שלהם וכיון שנמכר לא היה מכר אם כן הרי הוא עדין בענינו הראשון ויכולין המוכרים לתבוע מראובן להחזיר להם אחר הזמן כפי תנאם. ואף בזו יש לגמגם דבשעה שחוזרת לקנות שליחותיה דקונה עבדה והקנה ללוקח כדין חזר ולקח מבעלים הראשונים שהבת קונה וכיון דקנה ללוקח נקנה למצרן וכתב כיון שאנו דנין בזו דין משכנתא אם כן לא היה צריך לומר שיחזיר לבאי כחה דפשיטא דיחזיר לישנא יתירא זה לטפויי אתא לבטל דין הקדימה זה אינו כלום דלא ברירא כל כך שיכול למכור הבעל הדבר הממושכן ואדרבא מההיא דשדה שמשכנתי בידך לכשאפדנה קנויה לך משמע שאין אדם יכול למכור הדבר הממשוכן /הממושכן/ והתוספת /והתוספות/ דקדקו בזה ולכך הוא כותב שיחזיר לבאי כחה ועוד דהיא גובה דבר שאינ' בידו אלא בתורת משכון ומחויב להחזיר וכמו שהוצרך להתנות החזרה לה עצמה לומר שאינה אלא בתורת משכון: ואם באנו לדחות כח ראובן מפני שכתוב בשטר המכירה שהמכר היה לפרנסת הבית ונרצה לדחות אותו למ"ש בגמרא לקבורה ולמזוני לית בה דינא דבר מצרא אין נראה לדחותו ובפרט אחר שכבר היה ארוסה ואין לחוש שמא יתבטל הזווג ועוד שכיון שראובן זה בא מכח שוכר ומשכונא ומכח בן מצר עדיף טפי וכענין שכתבו לעיל: ועוד מהטעם שכתבנו לעיל מכח ההסכמה שהעדיפו כח השוכר מכח הדין ולא עוד אלא שמתוך לשון ההסכמה מוכח דאפילו בכי האי גוונא תקנו שהרי כתוב שם על ההסכמה זו וכן יכול לתת אותה לנדוניית בתו כמו שיכול להורישה לדעת והרי בכלל הנדוניא יש צורך הפרנסה ואפילו הכי לא אמרו אלא לתת אותה לנדוניא וכי תימא יש ללמוד ממנה למוכר לצורך נדוניא אינו כלל דנותן לנדוניא שאני דאפילו דלא חשיב מכירה כל כך דהא איבעיא לן בפרק השולח גבי מוכר עבדו בחוצה לארץ בן בבל שנשא אשה בארץ ישראל והכניסה לו שפחות אי חשיב כלוקח או כיורש תיבעי למאן דאמר הדין עמה וסליק בתיקו והלכך בכי האי גוונא דוקא רצו מתקני התקנה למשוויה כיורשי וכן מדקדק לשונם גם כן שאמר כמו שיכול להורישה והרי הם כמפ' דימכור שאמר תחלה דוקא מכר גמור אבל כשמוכר ממש אף על פי שהוא לצורך נדוניא הרי הוא בכלל התקנה הנראה לע"ד כתבתי. מעפר דל:
 
אליהו ן' חיים:
שו"ת ראנ"ח סימן קז
 
תשובה שאלה אחרת
 
תשובה עיקרא דהאי מילתא איתא בפ' שור שנגח ד' וה' דגרסינן התם ההוא גברא דתקע לחבריה אתא לקמיה דרבי אמי אמר וכו' אמר ההוא גברא הואיל ופלגא דזוזה הוא ליתביה לעניים הדר אמר להו נתביה נהלי דאיברי ביה נפשאי א"ל רב יוסף כבר זכו ביה עניים ואע"ג דליכא עניים הכא אנן יד עניים אנן ומהך שמעתא משמע לכאורה דדין עניים כדין הדיוט ולא כדין הקדש מדאצטריך רב יוסף למיתי עלה מטעמא דאנן יד עניים אנן וזכו עניים מדין מעמד ג' הא לאו הכי הוה מצי למהדר ביה וגדולי הראשונים עמדו על זה והשיב כל אחד לפי דרכו כמו שאבאר הרי"ף ז"ל כתב עלה ואיכא מאן דפשט מינה דמאן דיהיב מידי לעניים באמירה ובעי למהדר ביה מצי הדר ביה מדאמר רב יוסף אנן יד עניים אנן וכו' ואנן אמרינן ליכא למשמע מינה הכי דבהדיא אמרינן בפיך זו צדקה אלמא בדבור מחייב והא דאצטריך רב יוסף הכא למימר אנן יד עניים אנן הא לאו הכי הוה מצי למהדר ביה לאו משום דדין עניים כדין הדיוט דמי אלא משום דההוא פלגא דזוזא לאו ברשותיה הוה קאי דהא לא אתא לידיה כדאמרינן כל ממון שאינו יכול להוציאו בדיינין והקדישו אינו קדוש ואקשינן וכו' ואוקימנא להא דרב במקרקעי כו' ש"מ דבמטלטלי אפי' ממון שהוא יכול להוציאו בדיינין והקדישו אינו קדוש ומ"ה אצטריך רב יוסף לומר אנן יד עניים אנן אבל מידי דאיתיה ברשותיה ואמר הרי הוא לעניים כבר זכו בו עניים ולא מצי למהדר ביה כדאמר בפיך זו צדקה ואמר רבא צדקה מחייב עלה לאלתר דהא קיימי עניים אבל ודאי אי בעי לשנויי ההוא מידי דיהיב לעניי עד דלא אמטייה ליד גבאי במידי אחרינ' דכוות' מצי לשנויי כדגר' בערכין ובס' המאו' הביא תשו' רבינו האיי גאון וז"ל ודשאלתון אמירתו לגבוה כמסירתו להדיוט כיצד שור זה הקדש כו' ה"ה לעניים דקנו באמירה כגון שאמר בית זה לעניים בית זה הקדש או חפץ זה לעניים או דלמא לא קנו אלא במשיכה וחליפין כשאר דיני' וכו' וכדאמרי' לענין ההוא גברא דתקע ליה לחבריה כו' וא"ל רב יוסף כבר זכו ביה עניים דאע"ג דליכא הכא עניים אנן יד עניים אנן טעמא דזכו להו ב"ד דה"ל כיד עניים הא לאו הכי לא ועוד מעשה בר"ג ור' יהושע שהיו באין בספינה וכו' עד עשור שאני עתיד למוד נתון לעקיבא ומקומו מושכר לו אי קנו עניים באמירה למה ליה לאוגוריה ואת"ל לא קנו באמירה קשיא לן ההיא מתני' דתנן מוצא שפתיך זו מצות עשה ומפ' בה בפיך זו צדקה ועוד אמ' התם צדקה הרי היא כנדר לבל תאחר מכלל דשויא להקדש ואי איכא למימר כי קאמרי' לא קני עניים באמירה גרידתא אבל כי יהיב לעניים מידי ואמר בלשון נדר ובלשון הקדש ה"נ דקנו או דלמא טעמא אחרנא יליף מניה הכין חזינן דלענין אחיובי נודר בצדקה מאלתר דאמר הרי מטבע זה לצדקה אי חיילה לאנפוקיה בצדקה ומאלתר דאמר יש עלי צדקה וכך איחייב לי' במה שאמר בפיו ומן כדאתי עני לידיה ואית ביה למיהב ליה ולא יהב עובר משום בל תאחר דאמר רבא וצדקה וכו' ובאמ' צדקה הרי היא כנדר לבל תאחר וכלהו נדרי בדבור פה בלחוד אינון אבל האי נודר אתי למהדר ביה בעון קאי וב"ד לא מצי למעבד ליה מידעם ולא עניים אית להו בהדיה עסק דברים וכד זכי פרנס לעניים כגון רבי עקיבא דזכה לעניים כדאמר רב יוסף אנן יד עניים אנן אי אתי למהדר ביה לא משגחינן ביה ובי דינא מתפשי ההוא מדזכי לעניים ולית בהא מילתא דבר אחר: ור"ח כתב בפי' הכי בהאי עובדא אמר הואיל ופלגא דזוזא הוא לא בעי האי גברא לאו איחרוטי הוא דאיחרט מדלא קאמר הדרי בי אלא קאמר ליתביה השתא לדידי ואיזיל איברי ביה נפשאי ובתר הכי יהיבנא אנא סלע מדידי וא"ל ר"י אנן יד עניים אנן וכיון דאמר' דיהבת לעניים כאלו אמרת מנה לי בידך תנהו לפלוני במעמד שלשתן קנה ותו לית לך רשות לשנות' משבאת ליד גבאי וזכו בה עניי ותו לית לך למשקליה השתא ולאתובי בתר הכי והנה דברי רב האיי גאון מפורשים בעצמם שאין על האומר דבר זה לעניים דין ממון שיותפש הדבר ההוא כהקדש להוציאו מן הנודר ומ"ה איצטריך רב יוסף למיתי עליה מדין מעמד שלשתן אבל מ"מ הנודר חייב לתת אותו דבר מדין נדר ולא בלבד כשאמר עלי ליתן דבר פ' מחוייב לתת אלא כשאמר ג"כ מטבע זה לעניים אעפ"י שאין אותו מטבע משתעבד מ"מ הנודר חייב ליתן אותו מטבע ולפי שטה זו ודאי שאם הנודר אותו מטבע או אותו בית מכרו או נתנו לאחר אח"כ וזכה בו בדרכי ההקנאה אין העניים יכולין להוציא מיד הקונה וכן אם מת הנודר זכו היורשים ואין העניים יכולין להוציא מיד היורש ודברי' ברורי' הם אע"פ שהרמב"ן ז"ל מבאר בהם ע"פ דרך אחרת כמו שנבאר ב"ה ולדברי הגאון נראה שאין חלוק בין איתיה ברשותי' לליתיה דבחיוב שהוא מתחייב מדין נודר לעולם מתחייב בין איתיה ברשותיה בין ליתיה ובחיוב שהדבר בעצמו משתעבד אפילו איתיה ברשותיה אין שעבוד חל עליו אא"כ נעשו בו דרכי הקנאה או מעמד שלשתן דמהני אפילו ליתיה ברשותיה ובדברי הרי"ף יש לספק אם דבריו וחלוקו שהוא מחלק בין איתיה ברשותיה לליתיה ברשותיה הוא לענין חיוב למיקם נודר בעון דס"ל דלעולם אפילו איתיה ברשותיה ואמר דבר זה לעניים לא מיתפס ההיא מדעם ולית להו לעניים גביה מידי אלא חיובא דנודר בעלמ' הוא דאיכא בדאיתיה ברשותיה וכד ליתיה ברשותיה אפילו חיובא דנודר ליכא וכי תימא אם כן למה הוזקק לחלק בין איתיה ברשותיה לליתיה הא כל עוצמה של פשיטות דמאן דפשט דמתנה בעניים דין הדיוט יש לה לא היה אלא מכח הא דרב יוסף ובקל יש לדחות הא דרב יוסף דאיצטריך ליד עניים כדי שיהא פלגא דזוזא נתפס בחיוב ויהא לעניים עסק בו ושיוציאוהו מידו בתורת ממון י"ל דאיהו ז"ל קשיא ליה דמ"מ סוף סוף מחויב היה ליתנו מדין נודר ולא היה יכול לחזור בו ולומר יהבי' נהלי איבירי נפשאי ומה צורך להיות הממון עצמו נתפס כיון דסוף סוף מעשין אותו לתת מדין עון נדר ואפשר לומר דהרי"ף ז"ל סבירא ליה דאף על גב דמדין נדר אתינן עליה מכל מקום גדול כחו דחיוב נדר שהממון בעצמו נתפס כמו הקדש ויש לעניים עסק בו וכמו שהנמוקי סובר אפילו באומר אתן מנה לעני שנכסיו משתעבדין שעבוד גמור כמו שנראה מדקדוק דבריו וכמו שנבאר בע"ה ובהא הוא שהרב מחלק בין איתיה ברשותיה לליתיה ברשותיה דכי ליתיה ברשותיה לא חל נדר עליו להיות נתפס כיון דלא חייב את עצמו אבל איתי' ברשותי' חל הנדר על אותו דבר ומתפיס שפיר בהקדש מדין נדר ופי' זה נר' שהבין הרז"ה ז"ל בדברי הרי"ף ז"ל שכ' שלדברי רב האיי צריך להעמיד ההיא דממשכנין על הצדקה כמו בקופה ודבר של תקנ' משמע דלדברי הרי"ף מוקמינן לה אף בנדר משום דלדידי' אף בנודר ממשכנין ומוציאין ואין לומר דאין הכי נמי דכהרי"ף עדיפא מדגאון דלגאון אין ממשכנין ולהרי"ף ממשכנין מיהו ממשכנין נמי לאו היינו חיוב ממון והתפסת דבר הנדר עצמו אלא עשוי בעלמא דלגאון ז"ל אפילו עשוי ליכא ואף על גב דשתי מדרגות הן והיה אפשר לומר דאי לאו מעמד שלשתן לא היינו מעשין אלא משכוני ומדין מעמד שלשתן נקנה הממון מכל מקום לא משמע ליה לגאון זכרו לברכה לחלק דאם היה בו דין עשוי לא היה צריך רב יוסף זכרו לברכה לטעמא דאנן יד עניים אבל הוה מעשי' ומפיק מניה ומשום הכי סובר דאין כאן אלא עון בעלמא ולהרי"ף משום חיובא דנדר מחייבין ליה ומעשין וממשכנין אותו מיהו היינו היכא דאיתיה ברשותיה אבל ליתיה ברשותיה לא שאם כשהוא ברשותו לא אתינן עליה אלא מדין חיוב דנודר בעלמא למה לא יהא חיוב חל אפילו בדבר שאינו ברשותו אבל אי נדר דגוף הדבר מהני להתפיס הדבר ההוא לעניים כהקדש יש לחלק שפיר בין איתיה ברשותיה לליתיה ברשותיה וכמו הקנאת כל דבר בעלמא דיש חלוק בין איתיה לליתיה נמצא פסקן של דברים לדברי הרי"ף בנודר דאסור חפצא דאם איתיה ברשותיה חל הנדר ומיתפיס התפסה גמורה להיות כממון עניים שזכו בו ואם מת מוציאין מן היורשין ואי ליתיה ברשותיה אין בו אפילו חיוב נודר כיון שלא הטיל חיוב על עצמו אלא על הדבר ואמר דבר פלוני יהיה לעניים וכן נראין דברי הרמב"ן ז"ל בספר המלחמות שכתב הלכך בנדרים נמי בכל דבר המסויים בודאי מוציאין מידו דמאי שנא ומעתה בכל הנדרים נמי למה לא יהו בית דין נזקקין להוציא מידו חיובו והרי התשובה לא דקדקה בכל זה אלא אפילו בית זה וחפץ זה לעניים קאמר דליכא עליה דינא ולא כלום ונראה כמשובשת ואם תמצי לומר אותה אין לדקדק ממנה מה שדקדק בעל המאור ז"ל שאם אמר הגאון וכו' וכל הישר הולך יבין שכל מה שכותב הרמב"ן דממשכנין משכוני בעלמא אבל אין מוציאין וכו' אינו אלא לדברי הגאון אבל לדברי הרי"ף אפילו מוציאין בדינא כדין ב"ח והדבר המסויים ההוא משעת הנדר זכה בו העני ואפי' רצה לזווג דברי הרי"ף והגאון וכפי הפירו' שפי' לבסוף בדברי הגאון יתפרש בדברי הרי"ף מ"מ מעקרא דעת הרמב"ן הי' כן בענין הדין שמדין נדר הדב' המסויי' עצמו הקנה לעני כהקד' איברא שבס' תשו' מהר"ם ראיתי תשו' א' כתובה על דין אסמכת' בהקד' ונשא ונתן שם בדיני אסמכת' ואח"כ כת' בזה הלשון ובנ"ד הואיל והרי"ף ור"ח פסקו בפ' ד' וה' דצדקה כהקדש לאמיר' כמסיר' שחייב ליתן מה שנדר כי לא הוצרך רב יוסף לו' אנן יד עניים אנן אלא התם שעדין לא בא לידי גבאי או לענין שאינו יכול לשנותו אבל מ"מ עניים קנו הכא נמי חייב ליתן מה שקצץ אלא דלאו ב"ד דרב אמי ורב אסי אנן ואנן כידו כדפי' ועוד שיכול לו' אני אתן על יד על וכו' ומפשט דברי שאלה זו נר' שאפי' לפ"ד הרי"ף אין אנו כופין וזה כענין מה שכת' הרמב"ן לדע' הגאון דממשכן לחוד וכפיה לחוד וממשכנין במאמר אמ' ולא כופין אבל כי דייקת שפיר ליתא דב"ד דרב אמי ורב אסי מאן דכר שמיה דאי מדינא אין כופין אפילו ב"ד דרב אמי ורב אסי אין כופין אבל צ"ל דאלעיל קאי שנשא ונתן קודם דאסמכתא דלא גזים קניא אפילו בלא קנין והביא אחר כך דברי אביי וכו' דאלימי לאפקועי ממונא לא צריך קנין וכל שכן בפני טובי העיר ואחר שהיה לו טעם זה כותב שהואיל ויש לנו טעם אחר גם כן שלדברי הרי"ף ורבינו חננאל אמירה לצדקה מהניא אם כן מכח ב' טעמים הללו זכינו לדין ואחר כך כתב לבטל טעם א' דאתי עליה מטעם אפקועי ממונא דלאו ב"ד דרב אמי ורב אסי אנן ואין יכולין לכפות ועוד שיש טעם אחר וכו' זה כתוב במרדכי פרק ד' וה' ששאל ר"ש את מהר"י אם אסמכתא בצדקה קניא דאפילו בקנין להדיוט לא מהני אלא בב"ד חשוב ומטעם הפקר בית דין הפקר ומכח ב"ד אבל אין לו כח להקנות וקרוב הדבר שהשואל הזה הוא בזה בעל התשובה דלעיל החתום בסוף התשו' בשם שמואל והתחלף שלמה בשמואל על ידי אות שי"ן ודברי הרא"ש ז"ל בפסקיו כדברי הרי"ף שכתב על ההיא דרב יוסף וז"ל ובאמירה לא מחייב משום בפיך זו צדקה משום שאין אדם יכול להקדיש או ליתן צדקה (דבש"ל) [דשל"ב] ונהי שאם היה אומ' חוב זה כשיבא לידי אתננו לצדקה מסתב' שהיה מתחיב לקי' מטע' נדר מ"מ זה לא נדר כלום אלא אמר תנהו לצדקה וזה לא הועיל כיון שלא בא לעולם והם הם דברי התוס' בעצמם ואיברא שיש בדברי הרא"ש והתוס' קצת דקדוק שנר' שמרכיבי' הדברים אתרי רכשי ובחלוק דלא נדר אלא אומר תנו הוה סגי להו לחלק אפילו היה דבר שבא לעולם וכן נרא' מדברי מהר"ם שאכתוב לקמן ב"ה מ"מ לענין נדון שלנו ופשטן של דברים מוכיח שכל שהוא דבר שב"ל או שאמר בלשון טוב והקדישו ממש הוי כהקדש וכי היכי דבהקדש ממונא גופיה מיתפס ויוצא בדיינין ומן היורשין דה"ל כמסור משעת אמיר' ה"נ בצדקה ולא נגעו ולא פגעו כלל לחלק בין הקדש לנדר וכן הם דברי הרא"ש בתשו' שכתב אם יש עדים שראובן נתן את הבית להקדש לקהל אעפ"י שלא היה בה קנין זכו הקהל באמירה דאמירה לגבוה כמסירה להדיוט וכל דבר שמועיל להדיוט בקנין קונה ההקדש באמירה בעלמא וכן הם דברי הנמוקי שם שכתב וז"ל כבר זכו בו עניים ואע"ג דאכתי לא הוה ברשותיה ואין אדם מקדיש דבר שאינו ברשותו וכו' הכא מטעמא דמעמד ג' קנה וכו' ומיהו מי שנדר לתת סלע לצדקה אף על פי שאינו ברשותו לא מצי למהדר ביה דמגו דחייל נדר עליה משתעבד כוליה ממוניה לנדריה ואפילו מאי דעתיד למיקני דאמר מר בפיך זו צדקה אב' היכא דנדר למיתב סלע ידוע לעניים לא זכו בו עניים באמיר' גרידא אא"כ הוא ברשותו ומיהו כתב הרי"ף שמותר לשנותו כו' נראה דהממון עצמו משתעב' כדין שעבוד גמור ואעפ"י שמות' לו לשנותו משום דמעקרא אדעתא דהכי חייל נדרא ומעת' כיון שהממון משתעב' בכך אם מת מוציאין אותו מהיורשין וכן נראה מדברי המרדכי פ' מי שמת שכתב משם מהר"ם בענין אש' שאמר' בחלי' שכל מה שבחדר' ינתן לאחר מות' לקה' ואח"כ ביום האחר אמרה שינתן לקרובי' והשיב הר"ם שכיון שלא זכ' לקהל רק אחרי מותה זכו היורשים ולא הקהל והק' מדבעיא לן הקדיש כל נכסיו מהו וסלק' בתיקו ותרץ בההי' משום דמספק' לן שהקדי' בין ימות בין יחי' אבל הכא דפרשה לאחר מיתה לא ואח"כ כת' ואין לומ' דנתחייבה לתת מממונא כך וכך לנרות וכוס של קדוש מטע' נדר שאין בלשון זה לשון נדר שהרי אמרה כך תתנו לאחר מיתה ולא נתנ' כלום וגרע זה הלשון מהא דאמרינן בפ' שור ניתבי' לעניים כו' דאין בלשון הזה לשון נדר כיון שלא אמר סלע זה כשיבא לידי אתננו לצדק' ועוד נר' לר"מ שאפי' אמרה דאתן כך וכך לצדק' לאחר מותי לא נעשה נדר ומצי למהדר ולא דמי לאו' סלע זו כשיבא לידי אתננו לצדקה דנעשה נדר כו' דהתם כשבא לידו חי הוא ויש לו לקים נדרו אבל בש"מ בעדנא דה"ל לנדריה למיחל כבר מת ונעשה חפשי מן המצות ותדע שהרי גבי ש"מ הקדיש נכסיו כבר הוכחתי לעיל שאם אמר הרי הן מוקדשין לאחר מותי דבר מהדר הוא ולא הוי נדר ואעפ"י שדברים אלה קשים לשמוע קצת במאי דקאמ' ואין לומר שנתחייבה לתת מממונא כך וכך מטעם נדר וכו' דמ"מ אם נתחייבה מטעם נדר אפילו לכשת"ל כן מ"מ הא לא נדרה אלא מחמת מיתה כדכת' לעיל דהויא מצוה מחמת מיתה וכיון שכן בת מהדר היא ודאי ולא עדיף מהקדיש דבר חזרה הו' ואם ר"ל דכיון שהוא נדר אינו תלוי במיתה אלא גמרה בלבה בין בחיים בין במות כי היכי דמספקא לן בהקדיש הא חלק לעיל דההיא דהקדי' וחל' לעניים דוק' כשאמ' בסתם והכא שני' דאמ' לאחר מית' בפי' וצ"ע ומ"מ מכלל הדברי' יש לנו ללמוד דאלו היינו אומרי' שנדר זה חל מחיים לא היו היורשים זוכים ממש בממון אלא היה הממון עצמו יוצא להקדש ואע"ג דלא אמרו עלה מטעם דברי שכיב מרע דא"כ היה חוזר והרי זה כמו שכתבנו לדעת הרי"ף והנמשכים עמו הכלל העולה דלדעת הגדולים האלה נדר הקהל חל על הממון ומפקיע מיד היורשים אבל לדעת הגאון שכתב הרז"ה מפורש בהדיא שאין חיוב על הממון אלא על הנודר ואפי' בנודר דבר מפורש ואיתיה ברשותיה וכדבריו נר' דס"ל להרז"ה ואף הרמב"ן שרצה ליחס לגאון חומר' יות' מ"מ מוד' שאין ב"ד יורדין לנכסיו והרשב"א ז"ל בתשובה סימן תקס"ג כתב בפשיטות דבהקדש עניים לא אמרינן אמירתו לגבוה כמסירתו להדיוט והביא ראיה מההיא דפרק שור שנגח:
 
איברא שבתשו' אחרת בסי' תרנ"ו נר' שסובר הפך זה שנשאל שם על דין הקדש עניים א' ודן הרב שם לבטלו מפני תנאי שהטיל בו אם יקרנו אסון בהליכת מקום פלו' וכבר הלך שם אבל בלא זה לא ספק כלל בענין ההקדש שמה שכתב שם לכשתמצי לומר שההקדש הוא הקדש לא כתבו כן אלא מפני הטעם שכותב אחר כך שם וכו' אבל בלא זה הוצרך לדון שם כל מה שדן ולמה הוזקק הרב ז"ל לכל זה אלו הוה ס"ל שההקדש אינו הקדש אלא ודאי נראה דס"ל כסברת האומרים שהקדש עניים גם כן אינו יכול לחזור בו ולא עוד אלא שהראנו לדעת מה שספק שמעון שהוא ממון עניים ויכול להוציא מהיורשים ומכל מקו' סברת הגאון והרז"ה לא זזה מתוך ידנו וכיון דפלוגת' דרבוותא היא מספקא אין להוציא מחזקת היורשין ואף על גב דמדברי מהר"ם שם נר' דאי הוה לן ספק בההוא הקדש עניים דלעיל הוה אמרינן ספק אסורא לחומרא והוה יהבינן לעניים ולא ליורשים כיוצא בזה כתוב שם במרדכי לעיל מינה מכל מקום שאר גדולי כל הפוסקי' פסקו בבעיא דהקדיש כל נכסיו לקולא שאין מוציאין נכסים מחזקתן וכן הם דברי הריב"ש ז"ל בסימן ק"ס. ועל הטעם האחר אשר רצו היורשים לבטל ההקדש משום דהוי כמצוה מחמת מיתה ואף על גב שהיה על רגליו וכל כי האי גוונא אין דנין בו דין שכיב מרע אלא דין בריא כדכתב הרשב"א ז"ל היינו דוקא לענין דבעי קנין ומטעם שכתב הרב שם דלא אמרו בש"מ דלא בעי קנין אלא מפני הטירוף ובמהלך על רגליו ליכא טרוף אבל לענין אמדן דעתו דלא רצה להקדיש אלא מפני המיתה אפי' מהלך על רגליו דינו כמצוה מחמת מיתה בעלמא כיון שתולה הדבר במיתה לא מצאתי ראיה לדבר מדברי הגמ' או הפוסקים ומההיא דמהר"ם שכתבתי לעיל אדרבא היה נרא' קצת דבדבר שהחיוב בא מטעם נדר דצדק' אינו תלוי במית' אבל מצד הסבר' הדבר נראה בטעמו והנראה לעניות דעתי כתבתי אלא שאיפש' לדחות דהכא שאני שכתוב בשאלה שהמקדיש מסר הנכסים ביד ב' אנשים וצוה מה שצוה וכל שיש שם מסירה ודרך הקנאה שמשכו והגביהו ודאי האנשי' ההם במסירה שמסר בידם ודאי קנו ולא אתינן עלה כלל מדין אמירה לגבוה והיינו שלא נזכר שם בכל דברי התשובה דין אמירה לגבוה לאודועי מיהא דאמרי' בצדקה אמירה לגבוה ואף על פי ששם בשאלה נזכר שהקדיש בתים גם כן בכלל ההקדש ולא נעשה בהם דבר של הקנאה מה שהוצרך הרב שם לדון לא היה אלא על נכסי התבות שהיתה בהם המסירה ואין בכל התשוב' דב' הבתים ואף על פי שכתוב שם בתוך דברי התשו' ועוד שבענין זה אפי' נתחרט על ההקדש ובא ונשאל על ההקדש ואפילו בפתחים אינו רשאי לפי שכבר מסר הממון ביד ב' האנשים ובמעכשו ואין אחר מסירה כלום וכו' לא תידוק מינה שכל מה שכת' קודם לכן גם מה שטען שחזר בו אביו אינה טענ' וכו' שלא כל הימנו לחזור בו אלא שאם רצה לחזור בו היה צריך שאלה ופתח וחרטה וכו' דאפילו בלא טעמא דמסירה קאמר אלא משום דהיתה המסירה שם אמ' שכבר חל ההקדש ולא היה יכול לחזור בו בחזרה בעלמא אלא בשאלה וכו' ואחר כך כתב ועוד דאפילו לא מהניא הכא שנמסרו הנכסים ולא הוצרך לבאר כאן אלא דמסירה גדול כחה דלא מהניא בה שאלה ועוד היה איפשר לדחות שלא אמר הרב ז"ל זה אלא כלפי דברי הר"ן שהיה בא מכח טענ' החזרה שחזר בו דכפי זה אלולי החזרה לא היה מבטל המתנה ועל זה כתב דאי מהא לא ארייא דסוף סוף כולי עלמא מודו דאינו יכול לחזור בו וכופין אותו לקיים נדרו ונהי דטענה זו לא מהניא לגבי יורש לדעת הסוברים דלא אמרי' בהקדש עניים אמירתו לגבוה כדכתי' לעיל מכל מקום כשלא היה בא מטענה זו אלא מטענת החזרה כת' הרב שאינו כלום כך נר' לפ' שלא יהיו דברי תשובה זו חולקים על דברי תשו' האחרת. מעפר דל.
 
אליהו ן' חיים:
שו"ת ראנ"ח סימן קח
 
תשובה שאלה אחרת
 
תשובה אין ספק שאם היו כאן עדים שהיו מעידים שה"ר אברהם פרע חוב ההקדש להר"ר יעקב או לה"ר שלמה דחשיב פרעון גמור ויצא ידי חובתו ולא אמרי' דהניח מעותיו על קרן הצבי כיון דהחוב הוא של ההקדש דאף על גב שאם היו מוחלים החוב לא הויא מחילתם מחילה ולאו כל כמינייהו אף על פי שהשטר כתוב על שמם וכדכתב הטור בח"ה בסימן ס' משם בעל התרומות על ראובן שהלוה לשמעון וכתב השטר בשם לוי ומודה לוי שהמעות לראובן שאם מחל לוי החוב אין מחילתו מחילה ואפי' אם בדין זה יתייחס מחלוקת מתוך דברי הרשב"א והרא"ש שנמצאו בדין השטר הנכתב על שם אחד שיש לדון בדברי כל אחד אם מצד דברי עצמו מניה וביה ואם מצד דברי זה לזה בנדון זה אין מקום לזה כלל כיון שמפורש בשטר שהמעות הם של ההקדש והה"ר שלמה לא היה אלא פקיד עליהם מכל מקום הפרעון לידם חשיב פרעון כיון שהיו אפוטרופוס ההקדש וכל מעשי ההקדש נעשים ע"י ועל ידם היתה ההלואה ואף על פי שהשטר עכשו יוצא מתחת יד ההקדש כיון שמתחלה היה בידם ולא נודע שסילקו עצמם מהפקידות כל הנתן לידם כאלו ניתן להקדש עצמו כיון שהיו נאמני ההקדש וכההיא סבתא דהוו מפקדי מרייהו גבה ומהר"י ז"ל למד ממנו דין מחודש שהלוה שפרע החוב ליד הערב חשיב פרעון כמו שכתו' בתשו' מימון והוא דבר מבואר בעצמו שהפרעון ליד גזבר ההקדש חשיב פרעון ודאי ואעפ"י שהשטר קים כל שהיו עדים שנפרע החוב השטר בטל וכל זה פשוט אבל כשאין עדים על הפרעון אלא שהם אומרים שנפרע החוב בזה מקום עיון אם הם נאמנים אם לאו ואם הה"ר שלמה אמר שנפרע והשטר היה בידו פשיטא ודאי שהיה נאמן כיון דאי בעי קלייה וכדאמרינן בפרק זה בורר בההי' אתתא דנפק שטרא וכו' ומסקנא דאפילו אתחזק בבי דינא אמרינן אי בעי קלתיה וליכא למימר דליכא הכא מגו דאי בעי קלייה היה צריך להשלים סך ההקדש שהוא גם כן על ידו ויבקשו ממנו חשבונות רבים גבאי ההקדש להשלים סך ההקדש שכבר נודע כי סך ההקדש אין דורש ואין מבקש ממנו והכל תלוי בידו למעט או להרבות בו הלכך ודאי שנאמן הוא בכך לומר שכבר נפרע החוב של זה אברה' וה"ה והו' הטעם אם אמ' כ"ר יעקב כן והנה השטר בידו וליכא למי' שבשלמ' שכשה"ר שלמה עצמו אומ' שפרע חוב השטר הוי פרעון שפיר מפני שהממון שנתן הוא ממון שלו וכל אחד שליט בנכסיו לעשות מה שירצה אבל כשה"ר יעקב אומ' שפרע החוב מממון ה"ר שלמה אף כשתמצי לומר שהיה כן אין הפרעון חשוב פרעון ולא זכה ההקדש באותו הממון כיון שלא היה ברשות ה"ר שלמה שכבר מודעת זאת בכל הארץ שה"ר יעקב היה זקן ביתו של ה"ר שלמ' ומושל בכל אשר לו לשאת ולתת וכל אשר הם עושים הוא היה עושה ועשייתו כעשייתו ושטרי ההקדש גם שטרי ה"ר שלמה היו תחת ידו ויכול ליתן של זה בזה ואפי' נאמר שיש פשיעה במה שעשה ושלא היה רשאי לעשות כן מאן לימא לן שכבר זכה ההקדש בפרעון ויצא החוב ידי חובתו וה"ר יעקב ישלם מביתו לה"ר שלמה אם שלח ידו בממונו שלא כדין כ"ש שכבר העידו העדים (מפניהם) [מפיהם] ומפי כתבם שהה"ר שלמה התפייס בזה אחר כך ובהכי סגי אף על פי שבתחלת המעשה לא עשה ברשותו וכדין השותפין שכתב הרמב"ם ז"ל אח' מן השותפין שמכר בהקפה או עשה דבר שלא ברשות חברו ונאבד חייב לשלם ואם אחר שעשה הודיעו והסכים במה שעשה מה שעשה עשוי כל שכן כפי מה שנבאר שנתינת הממון להקדש היה כדי שהשט' ישאר להה"ר שלמה שאין כאן פשיעה כלל, הכלל העולה שכל מה שהיה ה"ר יעקב אומר כשהשטר היה בידו היה נאמן אמנם אחר שיצאו השטרות מידו אם נאמן בכך אם לאו הוא מקום עיון ואם בשעה שהוציאם מתחת ידו אמר כן אף על פי שעכשו אינם בידו מכל מקום נראה שהיה נאמן כיון דאיפסיק הלכה כלישנא קמא דאפי' אתחזק בב"ד אמרי' אי בעי קלייה כיון שכב' הימנוה ואפי' לא אמר כן בשעה שהוציאו מתחת ידו אלא אח"כ היה נר' שנאמן כיון שכשהיה השטר בידו היה נאמן וכן נראה לכאורה מתוך תשובת הרא"ש ז"ל בכלל ס"ח שכתב וז"ל ועוד נראה דאפוטרופוס הממונה על נכסי בעל הבית וכן האשה הנושאת ונותנת בתוך הבית מכירים ויודעים שהיה לו לבעל הבית נכסים אחרים תחת ידו ומת ונשאר הממון ברשות ב"ה והאפוטרופוס או האשה מטפלת על הנכסי' ויודעים של מי הם ובידם להחזיר לכל אחד חייבים להחזיר לכל אחד שלו ולא אמרינן כיון שמת ב"ה זכו היורשים בכל הנמצא ברשות אביהם ואין כח לא באשה ולא באפוטרופוס ליתן לשום אדם כלום וגם אם יאמרו של פ' הם נמי לא מהימני אלא אדרבא חייבים להחזיר לכל אחד מהם שלו ואם לא החזירו אם באו לב"ד מהימני דמיגו שאם היו רוצים היו מחזירים וראיה מההיא דסנהדרין אמ' שם אני ראיתי את אביכם שהטמין מעות בשדה ואמר של פלוני הם דבריו קימין וכו' אלמא באותו שיודע שהם של פלוני יכול ליקחם וליתנם לבעליהם ולא אמרינן כיון שמת בע"ה זכו היורשין בכל מה שנמצא ברשותם וכו' ואם לא נתנו הממון לבעלים אלא אמרו כל הדבר ליורשי' דבריו קיימין ונאמן במגו אף על גב דיצא כבר מתחת ידו וחייבים היורשין להחזיר מה שאמר ואם הוא ירא שאם יאמר ליורשין לא יחזרו הממון לבעליו חייב הוא להחזיר ובנדון זה שהיתה האשה שולטת והממון היה תחת ידה אחרי מותו ויודעת של מי הם וכו' חייבת האלמנה להחזיר וכו' ואם יצא הממון מידה ובא לידי האפוטרופוס או ליד ב"ה יעשה ב"ה ככל אשר תאמר האלמנה במיגו דמיד אחרי מות אישה היתה מחזרת לכל אחד שלו ומתוך כלל דברי התשובה הזאת נרא' לכאורה שהיא מפרזת על המדה להאמין את האדם בכל זמן אל כל דבר שהי' בידו באיזה זמן ואם כן אמור מעתה שאף על פי שהשטר עכשו יוצא מתחת יד ההקדש כיון שהיה ביד הה"ר שלמה והוא אמר שכבר נפרע ההקדש שהרי הסכים בדברי ה"ר יעקב כשאמר שנתן של זה בזה דבריו קיימין בכך ואפילו נאמר שאין בדברי הה"ר שלמה אמירה לכך שלא הודה בדבר אלא לענין החשבון הנוגע בינו ובין ה"ר יעקב שהיה מראה לו בחשבון הסך הנז' ובזה הסכים עמו דמה לי הכא מה לי התם אבל מכל מקום לא הסכים ולא הודה שיהא זה פרעון להקדש וגם שלא היתה אמירה זאת בב"ד שבין ה"ר אברהם החייב ובין הה"ר שלמה אלא בב"ד שהיה בינו ובין ה"ר יעקב מ"מ ה"ר יעקב שאומר שנתנם להקדש בעד חוב כ"ר אברהם יהיה נאמן כיון שהיה שליט ואפוטרופוס על נכסי הה"ר שלמה וגם השטר היה בידו ונאמן אפילו אחר שיצא השטר מידו וכדברי התשו' דלעיל ומיהו דוקא אם אינו נוגע בדבר והממון שאומר שנותן להקדש אינם יכולין להכחישו בהם ולתובעם ממנו שאלו לא כן לא דמי לההיא דהרא"ש אבל כל שאינו נוגע בדבר כההיא דהרא"ש נראה שנאמן: איברא שדברי התשובה הזאת נראים זרים ויש לדון בהם הרבה מתוך התוספתא דשליש נאמן משניהם בזמן ששלישותו בידו ומתוך סוגית פ' התקבל וכמו שהארכתי בענין אחר מ"מ כל שאמ' כן בשעה שהוצי' השטר מתח"י (ונחתם) [ונתנם] לבעלים או לב"ד נר' שנאמן ואף דברי הרא"ש איפשר לדחוק ולהעמידם בכה"ג ומכל מקום כל זה משנה שאינה צריכה בנדון שלנו שכל זה איננו שוה אלא להפקיע חוב זה מן ההקדש ושלא להיות ההקדש בעל דברים דידיה אבל לא לפטור את ה"ר אברהם מן החוב שאפי' לפי דברי ה"ר יעקב חוב ה"ר אברה' קים אלא שהעבירו מן ההקדש לרשות ה"ר שלמה ולא מבעיא אם אין ה"ר אברהם טוען שפרע לה"ר שלמה שיש לו לפרוע חובו שלא פטרו ה"ר יעקב מחובו כמו פורע חובו של חברו אלא שפרע להקדש על דעת שיפרע הוא לה"ר שלמה אלא אפי' טוען ה"ר אברהם שפרע לה"ר שלמה ממקו' אחר אינו נאמן כיון שהשטר ביד ה"ר שלמה וליכא למימר ששטר זה כפי דבריהם כבר נפרע ונמחל שעבודו ונשאר חוב ה"ר שלמה על ה"ר אברהם מלוה על פה ונאמן ה"ר אברהם במה שיטעון שמעולם לא אמר ה"ר יעקב שעשה כן ולא היה יכול לעשות כן לבטל כח השטר ולמשווייה מלוה על פה אל' זו כחו בלבד ליתן של זה בזה ולא אמ' אלא שנתן להקדש מעות ע"ד שיגרע מה"ר אברהם וכאלו קנה השטר מההקדש ואם הקנין קנין הרי זכה ה"ר שלמה בשטר ועומד בחזקתו וגובה בו ואם הקנין אינו קנין מפני שלא היה שם כתיבה ומסירה אם כן ה"ר שלמה חוזר וגובה מההקדש והשטר חוזר להקדש ואין צריך לומר אם כתוב בשטר שה"ר אברהם השתעבד לכל מוציא השטר מתחת ידו שה"ר שלמה גובה בשטר הנז' כיון שלא נתן ה"ר יעקב המעות להקדש לפרעון ה"ר אברהם על מנת לפטור אלא על מנת להיות השטר קים כדכתי':
שו"ת ראנ"ח סימן קט
 
/סימן זה מורכב במקור משני שו"ת שסימנם ק"ט. מהפסקה השלישית בד"ה שאלה על ענין הגט, מתחיל הסימן השני/ שאלה על ענין הגט שנתן ה"ר מרדכי לבת דוד על תנאי שאם לא יתראה כמנהג וכו' ועדי המסירה כתבו שט' על מסירת הגט בתנאי כמנהג ועבר הזמן שקבע בתנאי ובאה האשה לשאול רשות מהב"ד להנשא ויצא הגט והשטר הנז' בפני ב"ד וימצא כתוב שטר עדי המסירה בלשון זה ביום ב' כו' גרש מרדכי את ארוסתו פאלומה בגט כשר על תנאי וכך אמר מרדכי הנז' לפלומה הנזכרת הרי זה גיטך על תנאי זה שאם לא אתראה בעיר קושטנ' ביום פ' בפני ב' עדים יהא גט מעכשו ותהיה מגורשת ממני בגט זה מעכשו ומותרת לכל אד' ואם אתראה בעיר קושטאנ' הנז' ביום פ' הנז' לא יהא גט ותהי' נאמנת עלי שלא נתראתי וכו' באופן שבמקום שהיו צריכין לכתו' ותהיי מגורשת ממני שהוא סימן הנקבה לנכח כשמדבר עמה כתבו ותהיה מגורש' שהוא סימן הנקבה הנסתרת או הזכר הנמצא והעדים באו בפני הבית דין והעידו שכשמסר מרדכי הנז' הגט ליד פאלומה הנז' כלכל דבריו במשפט ואמ' לה בלשון לעז כלשון מדבר לנכח ותהיי מגורשת אלא שהסופר לא דקדק בכתיבת השטר וגם הם לא שתו לבם גם לזאת ושאינם בקיאים בדקדו' כ"כ וחשבו שתהיה יאמר גם לנקבה הנמצאת:
 
תשובה כי כבר היה לעולמים מעשה דומה לזה קצת בגט א' שהיה כתוב שבקית ופטרית וכו' אנת אנתתי וכו' בכל מקום שתמצא וגמגם באותו גט הר"ל ן' חביב על זה מפני שכתב בכל מקום שתמצא שלפי הדקדוק היה צריך לכתוב בכל מקום שתמצאי שהוא לשון המדבר לנוכח כיון שהו' מדבר עם האשה שאומר ייתיכי ליכי אנת אנתתי וכו' אבל לשון בכל מקום שתמצא היא שלא לנכח לנקבה ואפשר שיתפר' שהוא מגרש את אשתו בכל מקום שתמצ' אשה אחרת ידועה לו והכא נמי אפשר לפרש שאינו מגרש אשה זאת לפי שלא אמר לה ותהיי מגורשת ממני בלשון המדבר לנוכח אלא ותהיה שמשמעותו שאשה אחרת תהיה מגורשת ממנו בקבלת זו גט זה ואף על פי שאומר לה הילך גיטך אפשר דלא קרי ליה גיטך אלא מפני שכתו' בשמ' אבל לא מפני שמגרשה בו ואף על פי שלשון הילך גיטך לבדו נראה דסגי למסירת הגט וכל שנתן גט לידה ואמר הילך גיטך סגי והיא מגורשת וכו' ואף על פי שלא אמר לה הרי את מגורש' ממני בגט זה מכל מקום נראה דאם לא היה אומר אלא הילך גיטך היה משמעו כן השתא שאמר ותהיה מגורשת הוכיח סופו על תחלתו שכשאמר לה הילך גיטך לא הילך גיטך ותתגרשי קאמר אלא הילך גיטך שכתוב בשמך ותהיה אשה אחרת מגורשת ואפי' נאמר דלשון הילך אין משמעות אלא הילך גיטך והתגרש /והתגרשי/ בו מכל מקום כשאמר ותהיה שמשמעו לאשה אחרת יש לומר שהוא חוזר בו ממה שאמר הילך גיטך ומגרש אשה אחרת דומיא דמהיום ולאחר מיתה דחולצת ולא מתיבמת משום דמספקא לן אי חזרה הואי ואפילו למאי דמספקא לן אי תנאה הוי אם נאמר כאן שאומ' לה הילך גיטך על מנת שתתגרש בו אשה אחרת גם כן אין כאן גט ואפילו תאמר דלאו לשון תנאה ממש הוא שאינו מגרש את זאת על מנת שתתגרש אשה אחרת גם כן אלא שמגרש את אשתו ואומר שגם כן אשה אחרת תהיה מגורשת ומכל מקום הוא מגרש את זאת גם זה יש לומר דלא מהני דלה ולא לה ולחברתה כדאמרינן לענין כתיבה וכתב לה ולא לה ולחברתה ועוד דמעולם משמעו אינו נראה שבגט זה תתגרש זו ואחרת ושבגט א' יגרש שתים ואפילו תאמר דכל כי האי גוונא כיון שאפש' לספק בהבנות האחרות דחזרה או תנאה או כיוצא בזה יש לנו לחוש ואף על פי שאחר כך כתוב ותהיי נאמנת עלי לומר שלא נתראתי וכו' אין זה מוכיח שהגרושין היו לה ועדין אפשר לומר שהמגרש אשה אחרת ותלה הנאמנות בזו בכל זמן שתאמר היא שלא נראה תהיה מגורשת האשה האחרת אלא שכל זה איננו שוה להחמיר בענין גט זה ולענין אשה זו שהרי בעלה חלף הלך לו ומי יודע אם ישוב עוד לביתו ואשה זו תשאר שוממה ואפילו ישוב אין זווגם עולה יפה והרואה יראה שמלבד מה שאחרי' חלקו על מה שגמגם הרב הנז' ולא שתו לבם אף לזאת הוא עצמו ז"ל כות' שם שלא היה חושש לזה אם היה דוחק בענין אבל כיון שהיה אפשר להשיג גט אחר על נקלה היה מגמגם בזה לכתחלה ועוד דלא דמי נ"ד לנדון של הר"ל ז"ל שהגמגום היה בלשון הגט בעצמו שהיה כתוב בתוכו אבל כאן שאין גמגום זה אלא מחמת זכרון העדות שכתבו עדי המסירה שנכתב שם בלשון הזה וכיון שהגט יוצא מתחת ידי האשה ומתקיים בחותמיו ואפי' אינו יוצא מתחת ידי האשה אלא מתחת יד הסופר שהניחתו האשה בידו למשמרת כיון שמידה בא לו והוא אומר כן יוצא מתחת ידה קרינא ביה וכיון שהיא אומרת שבעלה נתנו לה וגרשה בו בלשון מועיל לגירושיה אין לנו לחוש למה שכתוב בשטר עדות העדים דאפי' לא היה אותו שטר יוצא לפנינו היתה האשה מותרת על ידי הגט ואין לנו צורך לשטר עדי המסירה כדי להתיר האשה ודל שטר זה מהכא אלא שיש לומר שאין זה כלום שאף על פי שאין לנו צורך להשתמש בשטר ההוא מכל מקום כיון שהם אומרים שבלשון זה ניתן לה הרי היא מוכחשת במה שאומרת שניתן לה בלשון מועיל ויש לנו לסמוך על עדות העדים המכחישי' אותה יותר מדבריה וכיוצ' לזה כתב הרא"ם ז"ל בתשובה על שליח שהביא גט א' ואמר שהיה שליח להולכה והיה בידו מעשה בית דין על מנוי שליחותו ובשטר היה נראה שעשאו שליח לקבלה ופסל הרב ז"ל השליח ההוא אעפ"י שהשליח לא היה צריך שטר שליחות והיה נאמן לומר שהבעל עשאו שליח להולכה כמו כל שליח שמביא גט שהאמינוהו חכמים לומ' שהוא שליח ודל שטר שליחו' מהכא מכל מקום פסל אותו הרב ז"ל כיון שהיה שטר ועדים מכחישים אותו וה"נ דכותא היא איברא שהרב ז"ל כתב שם שהיה רוצה להכשירו מטעם שהיה אפשר לומר שעשאו שליח לקבלה וגם עשאו שלי' להול' אלא ששאל פי השליח ואמר שלא היה שם אלא מנוי שליחות אח' וכיון שכן יצא מוכחש בדבריו מכח השטר ונפסלה שליחותו ובנדון דידן גם כן היה אפשר לומר שנתנו לה בלשון המועיל כדברי האשה ואחר הנתינה או קודם נתנו פעם אחרת בלשון השטר ובין כך ובין כך היא מגורשת בנתינה שנתנו ליד האש' בלשון המועיל בין קוד' בין אח"כ וק"ל אלא שאם האשה אומרת שלא היתה שם אלא נתינה א' ואמירה אח' אין מקום לזה וכענין מה שכתב הרב ועוד שהדבר מוכיח בעצמו שלא היו שם ב' נתינות דבשלמא בההיא דהרב יכולים אנו לומ' שרצה ליפות כח הגירושין לעשותם ע"י קבלה ומפני חשש שאין מועיל עשאו גם כן שליח להולכה ושכיח לעשות כן להרכיב אתרי רכשי אב' בנדון זה שאין שום ענין ושום יתר שאת בלשון תהיה בלשון נסתר אין מקו' כלל לומר שאמר בלשון הא' ובלשון האחר והר"ם מפדואה בגט א' שהביא השליח והיה כתוב בשטר שליחותו שעדי הגט הם ראובן ושמעון והגט שהביא היו עדיו לוי ויאודה כתב שהי' רוצה להכשירו משום דדל שטר השליחות מהכא וכיון שהיה אומ' על הגט שהביא בידו שעדיו לוי ויאודה בפני נכתב ובפני נחתם ושהוא הגט שנתן לו הבעל לא היינו משגיחים בשטר השליחות כיון שאין אנו צריכים לו בהכשר הגט דבלא שטר השליחות השליח נאמן אלא שאחר כך גמגם בדבר מפני שהשליח היה שליח ב' שהוא צריך לשטר שליחו' לראיה שהבעל נתן כח לשליח אח' למנות שליח אחר אבל אם לא היה שם אלא שליח ראשון נראה שהיה מכשירו ואף על פי שכפי שטר השליחות לא נעשה שליח לאותו גט וצ"ל מפני ששליח ראשון שקבל הגט מיד הבעל לא היה שם לחקור ממנו אם נכתב שם גט אחר ולכך יש לומר ששטר השליחות נכתב על גט אחר שהיו עדיו ראובן ושמעון ואחר כך כתב גט אחר שעדיו לוי ויאודה ונתנו לשליח להביאו ולא נכתב עליו שטר שליחות אבל אם היה השליח בפנינו ושאלו ממנו ואמר שלא היה אלא גט אחד שנתן לו הבעל ושהשטר נכתב על אותו גט שהביא בידו אינו נאמן בשליחותו כיון שהוא מוכחש מכח עדי השטר שאומרים שגט אחר נתן בידו ועל גט אחר מינהו מכל מקום נראה שכל זה משנה שאינה צריכה לנדון שלנו דנדון שלנו לא דמי כלל לההיא דהרא"ם ולא לההי' דהר"ם מפדואה שאין לתלות בהם בטעות דלא עבידי דטעו בכה"ג לכתוב לשון שטר קבלה בעד הולכה או לוי ויאודה בעד ראובן ושמעון והחלוק ביניהם מבואר בעצמו אבל בנדון דידן דעבידי אינשי דטעו בהכי לחשוב שלשון תהיה יאמר גם כן על נקבה הנמצא דלאו כ"ע דקדוק גמירי והעדי' בעצמם אומרים שכוונתם במה שכתבו תהי' על נקבה הנמצאת ושדברו לשון הבאי שאינו על פי הדקדוק אין ספק שיש לתלות בטעות ושהם נאמנים כשמפרשים דבריהם ואף על פי שכתב ידם יוצא ממקום אחר וההיא דהר"ל אף על פי שהוא טעות כיוצא בזה וגמגם בו הרב התם שאני שהיה בגט בעצמו שהקפדה בו יותר כמו שהקפידו בכמה דברים צריך שיהיה מוכיח מתוכו וגם לא היו שם העדים לפרש דבריהם מכל הני טעמי נרא' שהאשה מותרת להנשא וה' יצילנו משגיאות. מעפר דל. אליהו ן' חיים:
 
/מכאן מתחיל שאלה ק"ט השניה/ שאלה על ענין הגט שבא מאנדרינופלי והיו בו קצת גמגומים הא' שהיה כתוב בו פטרית ותרוכית יתיכי אנת פלנית ולא כתב אנת ארוסתי פלנית כמנהגנו ב' שהיה כתוב בו פלו' בת אליהו ואמר שזה שמו אשר קראו לו בשם המילה על שם שאמו שהיתה מעוברת ממנו חלמה שאליהו זכור לטוב אמר לה בחלומה שתקרא את שם הבן הנולד לה כשמו אלא שבפי רוב האנשים קוראים לו אליא. ג' שאליא אבי האשה הוא כהן ולא נכתב בגט כהן אלא פלונית בת אליה גם בשטר השליחות שהביא השליח לא נכתב בו זמן חלות הגרושין שיהיו מעת שיגיע הגט לידה כמנהגנו אבל כתב בזה הלשון בפנינו ח"מ מסר פלו' גט להוליך אותו לארוסתו וכו' וכך אמר לו הולך גט זה לארוסתי ויהיה פיך כפי וכו' ונותן אני לך רשות לעשות שליח וכו' ליתן לה גט זה בכל מקום שתמצאינה אתה או שלוחך או שליח שלוחך עד מאה שלוחים תהיה מגורשת ממני ומותרת לכל אדם והרי הלשון הזה מעוקם וקצר באין מבין ואין מפורש בלשון זמן הגירושין אם הם בעת שיגיע גט ליד' וכיון שאינו מפורש בפירוש איפשר שיש לספק שהיה חושב שהגרושין היה אפשר להם לחול מיד והיה מגרש אותה מיד ואין הגט מועיל בכה"ג דכיון דהשתא לא חייל לקמיה נמי לא חייל כשיגיע לידה:
 
תשובה לענין דלא כתב אנת אנתתי אף על פי שאנו רגילים לכתוב כן וכן משמע מקצת דברי המחברים שבא בדבריהם בלשון זה מכל מקום נראה דאין קפידא בכך ואדרבא היה נראה דעדיף שלא כתבו דאף על גב דמשום דכיון דאומר צביתי ברעות נפשי ושבקית ופטרית היה נראה לכאורה דלא שייך לקרותה תו אשתי אין קפידא בכך דמ"מ י"ל דקרי לה אשתי כיון דהשתא אשתו היא אלא שעתה מגרשה ומשתמע שפיר נמי אשתי שהיתה כבר וכענין דאמרינן בפרק השולח מאי עבדי עבדי שהיה כבר מכל מקום מי הכניסנו לתגר זה ומה צורך לכתוב כן כלל כיון שכותב אחר כך ומודיע שעל פלו' שהיתה אשתו מדבר ולא על פלונית אחרת שאומ' דהוית אנתתי מן קדמת דנא ועוד שנר' שפת יתר לגמרי וכפל דברים בענין א' ממש שיאמר פעם א' אנת אנתתי פלני' ולא נעתק בענין אחר אלא שהולך ומבאר שם המתגרשת ואומר וכל שום אחרן וכו' שאינו אלא באור הענין הראשון בעצמו שאמר אנת אנתתי בענין זה בעצמו חוזר ואומר דהוית אנתתי מן קדמת דנא ועוד בשנוי הדברים תוך כדי דבור לומר קודם אנת אנתתי ואחר כך דהוי' אנתתי אלא שמכל מקום נראה שעקרן של דברים שמה שאומר דהוית אנתתי מן קדמת דנא לא בא לבאר באיזו אש' מדבר דהי' אשתו שהיתה לו לאפוקי אשה דעלמא שנקראת בשם זה שזה באר אותו במה שאמר אנת אנתתי אבל הכונה לו' דאפטור ואעזיבה שאמר צביתי ברעות נפשי ושבקית ופטרית הוא בענין קשר האישות שהיה בינו לבינה והוא מה שאומר דהוית אנתתי מן קדמת דנא וכדו פטרי' ושבקית והוא באור פטרית ושבקית שאמר תחלה סתם ונקשר יפה עם לשון וכדו פטרית כו' וזה כפתור ופרח בהבנת הלשון הזה מכל מקום בנוסח הגט שכתב הרמב"ם והטור אין כתוב שם אנת אנתתי אלא אנת פלנית ואף על פי שודאי צורך הוא לבאר שבאשתו אמר ולא באשה פלנית דעלמא הרי הוא מתבאר במה שאומר דהוי' אנתתי מן קדמת דנא ואפי' כפי הכוונה שפירשנו לעיל בלשון דהוית אנתתי שלא בא לבאור איזו אשה היא מכל מקום ממילא משמע מינה דהיא האשה אשר הוא מגרש אותה שהיתה אשתו ובספר בית יוסף גם כן שהשיב על דין כותב אנתתי בארוסה בכל דבריו לא נקט אלא לשון דהוית אנתתי או דהוית ארוסתי הילכך מזה הצד אין קפידא כלל ואלא מיהו אם רגילות המקום לכתוב בכל הגטין אנת אנתתי והסופר השמיטו נראה דלא שפיר דמי כל כך דנראה כמשנה ממטבע הרגיל מפני שינוי שבאשה זו מכל הנשים המתגרשות דעלמא שאינו רוצה לומר בה אנת אנתתי אלא דהוית אנתתי מן קדמת דנא בזמן רחוק כענין לפני שבוע שנה לפני שנה חדש לפני חדש שבוע לפני שבת וכו' ואפשר דאפי' מרבה לזמן רחוק יותר ועד שלא נשאת מפרש רש"י בפרק האשה שנפלו דהוי אפי' קודם אירוסין אף על גב דהתוספות נחלקו שם ואמר דעד שלא נשאת לא משמע על קודם אירוסין אלא על אחר אירוסין וקודם נישואין וכל ענין שנתלה בלשון גט זה מחמת השנוי שנכתב גט זה מהמטבע של כל שאר הגטין שבא לומר שהאישות מזמן קדום שלא כשאר נשים שיש לתלות בו כמה כונות יש להקפיד בכך שנראה דבאשה אחרת מדבר שיש בה מדות הללו שלא כשאר נשים כיון שאשה זו אין בה שנוי משאר הנשים אלא שכל אלו דקדוקי עניות ובוקי סריקי ואין לחוש בזה כלל וכל שכן בגט שכבר נכתב ובא מארץ אחרת:
 
ובענין שם אליהו כבר כתב מהר"י בתרומת הדשן ובפסקיו כשיש ספק אם נ' אליה או אליהו כותבין אליהו מפני שרוב שם אליהו הנביא בכתוב נכתבו מלאים חוץ מה' מקומות ואף על גב דנמצאו הרבה חסרים גם כן מכל מקום אינם אותם שמות הנביא ומסתמא את אשר ישא שם בנו בשם זה הכונה קורא אותו בשם הנביא אליהו וכל שכן בענין זה שבא החלום במראות הנביא ואמר שיקראו את הילד בשמו ולמען הקים את דברו קראוהו בשם זה שודאי אין לתלות שמו אלא בשם הנביא שנכתב מלא ברוב המקומות ואף על פי שרוב האנשים קוראים אותו אליה חסר קצור הוא שבא בלשונם ואין להניח שם העקר שלו כיון שהוא אומר ששמו אליהו על שם הנביא וקורים אותו אחרים ג"כ בשם אליהו גם החזן שבקהלו אמ' שקוראו בשם אליהו בשעה שעולה לספר תורה ועל ענין שלא הזכיר הכהן הדבר צריך תלמוד שנמצא בפסקים שכתב וז"ל אם לא נכתב הכהן בגט א"ל מהר"ר אליעזר וכו' שיש לפוסלו אפי' בימי האמוראים כדאיתא פרק ב' דכתובות אין מעלין משטרות ליוחסין משמע שכתבו בשטרות הכהן ובענין זה כתבו קצת מהפוסקים כתב השם בלא כנוי שפסלו אותו והחזירו השליח וכהן נמי הוי כנוי וצריך לכתבו ואף על פי שאינו כנוי של האיש עצמו אלא כנוי המשפחה וכנוי משפחה דעלמא אין רגילות לכתוב מכל מקום כנוי לכהן או לוי רגילו' לכתבו וכל שאינו כותבו הוי כשינה שמו ואדרבה אפילו מי שאינו מצריך לכתוב שאר הכנויים בכנוי הכהן מודה שצריך לכתבו:
 
עוד יש בכתבי מהר"י בסוף סימן ו' וז"ל ועוד אומר הגאון אם המגרש ישראל והב' כהן או לוי אין צריך לכתוב שום הפרש אף על פי שמתוך הגט לא ניכר שום הפרש ובאור לשון זה על פי הפשט נראה דה"ק דהיכא שיש שני יוסף בן שמעון והאחד כהן וגרש מי שאינו כהן את אשתו אין צריך שום הפרש דכיון דלא כתב כהן מוכיח מתוכו שאין המגרש הכהן דאלו היה כהן לא סגי דלא לכתו' הכהן ואף על פי שמתוך הגט לא ניכר שום הפרש דקאמר היינו הפרש שרשומו ניכר כגון סימן בכתיבה ממש לא סימן כזה שהוא בשתיקה מדלא כתב כהן ומכל מקום הוי סימן ומתוך דברים אלה אנו למדים שצריך לכתוב הכהן או הלוי כיון דחסרון כתיבתו הוי הוכחה מוכחת עליו שאינו כהן ומהר"י קארו ז"ל הביא דברי מהר"י שבתשובה האחרת שכתב משם ה"ר יעקב מוינא שאם לא נכתב הכהן בגט שיש לפוסלו אפילו בימי האמוראים כדאיתא בפ' שני דכתובות אין מעלין משטרות ליוחסין משמע שכתבו בשטרות הכהן וכתב עליו דלא נהירא דאין משם ראיה דאף על פי שהיו נוהגים לכתוב בשטרות הכהן מהי תיתי דאם לא כתב כהן בגט שיפסל מפני כך. ועוד דהא בחניכתו לחוד כשר דיעבד והא ודאי שמו בלא כהן לא גרע מחניכתו לחוד ואפילו יש שני יוסף בן שמעון בעיר א' והא' כהן וגירש את אשתו שלא בפני חברו ולא כתב בגט הכהן נראה לי דבדיעבד כשר וכן נראה שהוא דעת מהר"ר ישראל להכשיר היכא דלא כתב דכתב בסימן ו': ועוד אומר הגאון אם המגרש ישראל והשני כהן או לוי אין צריך לכתוב שום הפרש אף על פי שמתוך הגט לא ניכר שום הפרש ודברי הרב צריכים תלמוד שנראה שמביא ראיה מדברי הגאון להקל בהכתבת הכהן ואדרבא משם נראה ראיה להפך וכדהוכחנו כיון שאומר שחסרון כתיבת הכהן הוא הפרש ניכר וכדכתיבנא ואפשר שכוונת דברי הרב ז"ל הם כך שכשיש ב' יוסף בן שמעון בעיר אחד והא' כהן וגרש את אשתו הישראל ולא כתב בגט כהן כיון שלא היה כהן אף על פי שלא כתב סימן אחר כשר בדיעבד וכן נראה שהוא דעת מהר"ר ישראל להכשיר היכא דלא כתב הכהן כיון שאינו כהן שזה סימן מספיק שאינו הכהן שכתב בסימן ו' וכו' ודבריו ודינו דברי מהר"י עצמם ודינו אבל אין פשט הלשון כן. ועוד דבכי האי גוונא אפילו לכתחלה כשר כמו שכתב מהר"י והרב ז"ל אינו מכשיר כי אם בדיעבד.
 
ועוד דלישנא דאפילו לא אתי שפיר ואפשר שהרב ז"ל מוכיח מדברי הגאון דבדיעבד מיהא כשר אם גירש הכהן את אשתו ולא כתב כהן מדכתב הגאון אף על פי שמתוך הגט לא ניכר שום הפרש דמשמע שאין כאן אלא חסרון הכר ואלו היה צורך כתיבת הכהן פוסל אפילו בדיעבד אין לך הכר גדול מזה אלא שמע מינה שבדיעבד כשר ואפשר שהכהן כתבו ואינו הכר גמור ופירוש הלשון כך הוא על פי כונתו ואף על פי שאין הפרש ניכר משום דבדיעבד כשר אלא דלכתחלה הוא שצריך לכתוב כהן ואפשר לומר דהמגרש היה הכהן ולא חש לכתוב כהן כיון דאינו צריך אלא לכתחלה מכל מקום אין לנו לומר כן אלא דאי לאו דלאו כהן הוא לא הוה שביק מלכתוב כהן שצריך לכתבו לכתחלה מיהת אלא שעל פי סגנון זה יש לפרש ואפילו אם תמצי לומ' דבדיעבד נמי פסול אם לא כתב הכהן וה"ק ואף על פי שאין הפרש ניכר דדלמא אף על פי שצריך לכתוב הכהן אפילו בדיעבד מכל מקום לא שת לבו גם לזאת אין לנו לומר כן אלא שכיון שצריך לכתבו אי לאו דלאו כהן לא הוה שביק לכתבו ולפי זה אין הוכחת הרב מוכרחת אף לפי פירושו בכונת הלשון וכל שכן שפשטן של דברים נראה על דרך שפירשנו שצריך לכתוב הכהן וחסרון כתיבתו הוא סימן מובהק וכונת הלשון על דרך שפירשנו שאף על פי שמתוך הגט לא ניכר שום הפרש מפורש בקום עשה שאין בו סימן או כנוי מפורש אלא ההפרש ניכר מצד שב ואל תעשה שלא כתב בו כהן מכל מקום הוי הכר שפיר ולמדנו מכאן צורך כתיבת הכהן כי רב מו' מאד אלא שיש לנו לסמוך על דברי הרב ז"ל ופירושו:
 
ועוד דאפילו לפי פירושנו בלשון הגאון עדין יש לדחות שאין מכאן ראיה כל כך דעד כאן לא קאמר הגאון ז"ל דחסרון כתיב' הכהן הוי סימן מובהק אלא כשיש יוסף בן שמעון אחר והוא כהן דאז צריך לכתוב כהן להבדיל בינו ובין האחר וכל שלא כתב הוי סימן מובהק דאישראל קאי אבל כשאין שם אלא יוסף בן שמעון אחד והוא כהן אין הכרח אם לא כתב כהן. ומכל מקום כל זה אלו היה הענין בשם המגרש עצמו: אבל בנדון זה שאין הענין אלא בשם אבי המתגרשת יש עוד צד קולא לפי סברת גדולי המפרשים הרא"ש והרשב"א זכרם לברכה שסוברים דשם אבי המתגרשת אינו מעכב בגט כמו שכתב הרא"ש בתשובה והביאו הטור בסימן קכ"ט וכן הרשב"א בתשובה בין בשם אבי המתגרשת בין בשם אבי המגרש ואף מהר"י ז"ל שנראה מדבריו בכתבים ששם אבי המגרש מעכב אפשר דלא קאמר אלא על שם אבי המגרש אבל באבי המתגרשת מודה לשאר הפוסקים ויש לחלק בין אבי המגרש לאבי המתגרשת בקצת חלוק וק"ל וכיון דסברת מהר"י שלא כדברי הרא"ש והרשב"א ז"ל הבו דלא לוסיף עלה וכיון ששם אבי המתגרשת אינו מעכב בגט א"כ אם הי' כהן וכתב שמו ולא כת' הכהן אין לנו לחוש ודל מהכא שם האב בכלל מיהו עדין אין זה מציל לגמרי דיש לומר דעדיף טפי אם לא היה כותב שם האב כלל ממה שכתבו ולא כתב עליו הכהן דנראה דאין זה אבי המתגרשת כיון שלא כתב עליו שהוא כהן והוה ליה כשינה שמו וכענין שכתבו /בכותב/ וכותב השם בלא חניכא או במי שיש לו ב' שמות ולא כתב אלא הא' וכיון דחשיב כמו שינה באנו למחלוקת הראשונים במשנה בדבר שאינו צריך לכתבו כגון שם עירו ושם עירה לדעת סברת האומרים דלא מעכב דאפילו הכי אמרי' שינה שמו ושמה שם עירו ושם עירה פסול כמו שמבואר זה בדברי התוספות והרא"ש בפרק הזורק ובמקומות אחרים ומהר"י ז"ל באותה תשוב' שמצריך שם אבי המגרש אינו מחלק בין לא כתב כלל ובין כותב ומשנה דשקיל וטרי להכשיר באותו גט ששינ' המגרש שם אביו ותולה הענין בצורך כתיבת שם אבי המגרש דאם תמצי לומר שאין צורך לכתוב שם אבי המגרש היה אותו גט כשר אף על פי ששינה שם אביו ומכל מקום לדעת האומרים בדבר שאין צריך לכותבו אפי' שינה בו כשר הכא נמי אפילו חשבינן ליה לחסרון כתיבת הכהן כמו שנוי מכל מקו' כיון שלא היה צורך לכותבו כשר מיהו לאו כלל גמור הו' דכל דבר שאינו צריך לכתוב אפילו נכתב בשנוי כשר ולא אמר ר"ת והרא"ש כן אלא על מקום הלידה שאינו צריך לכתבו ואין קלקול נמשך ממנו דכ"ע לא בקיאי במקו' הלידה להכיר שיש בו שנוי וגם העדים לא מפסלי בהכי דלאו אכולא מלת' קמסהדי כמו שמבואר כל זה בדברי הראשונים אבל כשמשנה שם אביו אפילו כשת"ל דאינו צריך פסול וכן כתב הרב בעל בית יוסף וכן יש להכריח מתוך תשובות הרא"ש שכתב בתשובה אחת שאם לא כתב שם אבי המתגרשת כשר ובתשוב' אחרת כתב על מומר א' שגירש ושינה שם אביו שהוא פסול ונמצא אם כן דברי הרב (סוברים) [סותרים] אלא ע"כ לומר דע"כ ל"ק הרא"ש אלא בשינה שם הלידה אבל בשינוי שם האב לא קאמר אפילו כשת"ל דאין צריך לכתבו כדכתב באבי המתגרשת ה"ה באבי המגרש ובשינה מקום הדירה גם כן כותב בפסקיו שפסול אף על פי שהו' סובר גם כן שאינו מעכב כמו שכתב שם בפסקיו מיהו מדברי מהר"י נראה דלא מחלק בכך אלא כל דבר שאינו צריך לכותבו ואפילו שם האב כשת"ל דאינו צריך לכותבו אם שינה בו כשר דבסימן (הל"ז) [קל"ח] על הגט שנכתב פלו' בן דן ולא היה שם אביו כן שקיל וטרי עם שכנגדו אם צריך לכתוב שם האב או אינו צריך כדי שאת"ל שאינו צריך יהיה הגט כשר אלא שבסימן (קט"ז) [קצ"ז] מ"מ מחלק בין שנוי שם הנהר לשנוי שם אבי העד והרב נר' בתשובות האלה פוסח על ב' הסעיפים בענין פסול השנוי גם בענין צורך כתיבת שם האב ב' התשובות אינם עולות בקנה א' וכבר כתב הרב דאע"פ שכתב ראיה (או) [זו] בתשובה אחרת מכל מקום מפני שאנו מדמין לא נעשה אסור לכתחלה שכפי זה אין לתמוה אם דברי הרב בתשובותיו בלתי שוים: עוד י"ל דאעיקרא דדינא פרכא דחסרון כתיבת הכהן לא הוי כמו שינה אלא כמו היו לו ב' שמות במקום אחד ולא כתב אלא הא' מהם דכשר כפי הנראה משיטת התוספות בפרק השולח גבי והוא דאתחזק בתרי שמי ואף על פי שהפוסל בחסרון כתיבת הכהן צריך לומר לדעתו דגרע מהיו לו ב' שמות ולא כתב אלא הא' מהם דהב' שמות חלוקים זה מזה וכל אחד נדרש לעצמו ויש מי שקורא אותו בשם הא' ויש שקור' בשם האחר אבל אין קורא בב' השמות יחד אבל כנוי הכהן הוא כמי ששמו כפול מב' שמות ואינו נ' כלל בשם האחד בלתי שם האחר שיש שנקרא כן כמו שכות' מהרי"ק ובכה"ג כתב השם הא' בלבד לא מהני דהוה ליה ככותב חצי שמו בלבד והכי ס"ל בכהן ופוסל בחסרון כתיבת הכהן שאפי' בקריאתו בפי האנשים אינו נקרא בשם העצם ובשם הכהן יחדו שניה' כאחד מכל מקום כיון שכשהוא נכתב בחתימות ובקריאת ס"ת אינו נכתב ואינו נקרא אלא בצרוף שניהם הוה ליה גם כן כתיבת השם בלא הכהן ככותב חצי השם בלבד מכל מקום עדין נשאר לומר דבדבר שאינו צריך כמו בשם אבי המתגרשת לא הוי כמו שינה ממש ואף על פי שיש לו ב' שמות אחד ביהודה ואחד בגליל קרי ליה שינה שמו ושמה כפי מה שפירשו התוספות ולדעת הפוסקים בחסרון כתיבת הכהן דינו כהיו לו ב' שמות דשינה שמו ושמה מכל מקום בדבר שאינו צריך אפשר שיש להקל בכי האי גוונא ולא דמי לשינה שמו ושמה הגרוע שלא היה לו אלא שם אחד ושינה השם ההוא לשם אחר ואלא מהו דין שינה שמו ושמה דהיו לו ב' שמות הוא תלוי בהבנת דברי התוספות בפרק שני דגטין גבי הא בעינן שמו ושמה והדברים עתיקים וצריכים עיון בדבריהם שם ובסוגית פרק השולח ופר' הזורק ואין כאן מקום להאריך בכל זה.
 
+א"ה: מכאן מתחיל ענין אחר, וכנראה שחל איזה ט"ס בדפוס הראשון, כי שם ממשיך באותה השורה עם הקודם.+ סברת רב שר שלום בענין זה לא נפלאת היא הלא היא כתובה בספר הטור שרצה לומר (דיום) [דיתום] שהוציא שטר (על) [של] מורישו על הלוה והלוה טוען פרעתי ואשתבע לי דלא פרעתי והוא אינו יכול לישבע נשבע הלוה ונפטר דכפי הנראה שהוא סובר דלא מוקי תלמודא ההיא דהיתומים לא יפרעו אלא בשבועה ביתומים מן היתומים ולא פריך אבוהון שקיל בלא שבועה ואינהו שקלי בשבועה דמשמע דאפילו בלא שבועה היו שקלי אלא דוקא בדלא טען הלוה אשתבע לי דאנן לא טענינן ליה ומשום הכי שקלי בלא שבועה אבל אי טעין אשתבע לי לא שקלי בלא שבועה ואדרבה אפילו בשבועה דלא פקדנו לא שקלי והינו דלא מוקי לה תלמודא בהכי ונמצא אם כן מי שסובר כמו שנזכר בדברי בעל העטור ואף על פי שלשון הטור קצר בזה שכתב סתם ז"ל ואם מת המלוה ויורשין מוציאין השטר והלוה טוען שהוא פרוע י"א כיון ששבועה זו קילא וכו' ורב שר שלום כתב וכו' סמך אדלעיל מינה שבאר שם דין הלוה שטוען פרעתי שאין משביעין את המלוה אא"כ אמ' אשתבע לי אבל כשלא אמר אשתבע לי אין מקום כלל לשבועה לא קלה ולא חמורה וכמו שמבואר שם לעיל מינה ותלמוד ערוך הוא דפריך אההיא דהיתומים לא יפרעו אלא בשבועה אי מלוה אבוהון שקיל בלא שבועה אינהו בשבועה ודברי מהר"י קארו ז"ל צריכים עיון שהביא אההיא דדברי הטור שכתב אם מת המלוה והיורשים באים לתבוע כו' ההיא דפריך בגמ' אבוהון שקיל בלא שבועה ואינהו בשבועה וכתב עלה הרי בהדיא דכשמוציאים יורשי מלוה שטר על הלוה נפרעין שלא בשבועה דמשמע לכאור' שרצה להוכיח מכאן דברי הטור שכתב כסברא הראשונה ואם מת המלוה וכו' י"א כיון ששבוע' זו קילא שהרי אין פותחין בו אם לא שישאל הלוה לפיכך נוטלין היורשין בלא שבועה ואין ענין זה לזה כלל ויש לדחות שהרב ז"ל לא כתב זה אלא לפרש תחלה הדין המפורש בגמרא ואחר כך הביא המחלוק' שנפל בזה כשטוען הלוה אשתבע לי אבל ודאי דברי רב שר שלום אינם אלא כשהלוה טוען אשתבע לי דס"ל דע"כ לא אמ' דיורשים הבאים ליפרע אפילו מיתומים גבו בשבועה אלא בשבועה שחייבו חכמים משום הבא ליפרע מנכסי יתומים דלא יפרעו אלא בשבועה בהך שבועה אמרינן שכל שלא נתחיב מלוה וחיוב היורשים גובים בשבועה שלא פקדנו אבל באומר אשתבעו לי אלימא טענתא דאשתבע לי שלא ישבעו היורשים עליה אפילו נתחייב אביהם בחייו ואפילו משבועת פוגם שטרו שנתחייב בה בחייו דהיורשים נשבעים ונוטלים כדאמר בגמרא דהבו דלא לוסיף עלה דרב ושמואל ואם הבן פגם נוטל אפילו בלא שבועה כמו שאמרו בירושלמי פגמו בנו אינו נשבע וכל זה משום דלא אמר אשתבע אבל כשאמר אשתבע לי חמירא טפי משום דאינ' יכולי' לישבע כו'. ואיברא שדבריו נראים לגמרי נגד דברי הגמ' דלא תני בגמ' טעמא במת לוה בחיי מלוה אלא משום שכבר נתחייב מלוה לבני לוה שבועה ואין אדם מוריש שבועה לבניו אבל כל שלא נתחייב האב בשבועה ההיא לא שייך לומר בה אין אדם מוריש שבועה לבניו עד שכמעט לא היה אפשר להעמיד דין זה אלא אם מת מלוה והניח יורשים והוציאו היורשים את השטר ואמר להם הלוה אשתבעו לי ומתו היורשים ההם ובאים יורשיהם לגבות דבכה"ג אפשר לומר דכיון דשבועה זו קילא מצד עצמה שאין פותחין בה אלא כשטען אותה הלוה כיון דמתו היורשים ההם נוטלים יורשיהם בלא שבועה ורב שר שלום סבר דכיון דכבר התחייבו בה היורשים כבר נתחייבו היורשים אותה שבועה ואין אדם מוריש שבועה לבניו ורי"ף סבר דמ"מ משתבעי ונוטלים וכענין דאשכחן מחלוק' זו בין הגדולים במת מלוה בחיי לוה ואח"כ מת לוה בחיי היורשים ואח"כ מתו היורשים אי אמרינן בכה"ג אדם מוריש או לא ואע"ג דבההיא ד' הרי"ף דאין אדם מוריש היינו משום דחיוב אותה שבועה בא מכח בא ליפרע מנכסי יתומים ולא יפרע אלא בשבועה אבל בכה"ג שבא ליפרע מהלוה עצמו אע"ג דבא מחמתו ואמר איהו אשתבעו לי לא חמירא כ"כ ולכך סבר בה דנשבעין היורשים ונוטלין א"כ משכחת לה דינו של רב שר שלום ובני מחלוקתו כשטען הלוה למלוה אשתבע לי ולא הספיק המלוה לגבות עד שמת ובאים היורשים ליטול דיש מי שסובר דאע"פ שנתחייב בה המלוה בחייו כיון דשבועה זו קילא מורישה לבניו ורב שר שלום סבר דכיון דנתחייב בה אינה מורישה לבניו דומיא דמת לוה בחיי מלוה והרי"ף והרמב"ם סברי דנוטלים בשבועה בהני גווני הוה משכחינן שפיר מחלוקת הגדולים האלה אלא שפשטן של דבריהם בדברי הטור ובדברי כל מי שהביא דבריהם אינם כן אלא במלוה שמת ובאין יורשיו ליטול מהלוה והלוה טוען עכשיו אשתבעו לי ועם שדברי רב שר שלום נראים זרים מן הסברא מדברי התלמוד אנן אין לנו להכריח בזה ולדחות דבריו מדעתנו אלא שסברא זו שדרב שלום דחויה היא מכל שאר הפוסקים גדולי הפוסקים חדשים גם ישנים ומחו לה אמוחא דבכל כה"ג אין הלוה יכול לומר קים לי כמו הני פוסקים שלא להוציא מידו במקום שכל הפוסקים המפורסמים פליגי בה כמו שמבואר בדברי מהרי"ק ז"ל ואע"פ שרב שר שלום אין יחיד בסברא זו דיש מי שסובר כמותו מ"מ דבריהם בטלים אצל כל הפוסקים כלם אשר לא שתו לב כלל לסברתם כאשר יראה הרואה דברי כל הפוסקים כלם אצל כל פינה שדיניהם בנויים על שרש החולקים על רב שר שלום אשר ליראת האריכות א"א להביא כל דבריהם איש ממקומו ועוד שכיון שהאחרונים כבר עמדו על חלו' זה והכריעו שלא כדבריו והכרעת האחרונים מכרע' שלא לומר קים לי כמו שכתב בתשובת מהר"ם אלשקאר וכ"ש הכרעת בית יוסף אשר כבר פשט' בהני כללי דכייל בפסק כדברי הפוסקים החולקים זה עם זה ואף גם זאת בדין זה שפסק הדין כדברי הרי"ף והרמב"ם ז"ל ושאר הגדולים וכתבו והכי נקטינן וכבר נתקבל הרב עלינו במקומנו לרב ללכת אחר הוראתיו ועוד דסוגיא דעלמא שלא כדברי הרב שר שלום ונשתקע הדבר ולא נאמר ומעולם לא שמענו לשום דיין שדן דין כדבריו בשטרי היורשים אע"פ שאין בהם נאמנות ואם היה איזה דיין דן כך היה הרגש בדבר והיה מתפרסם והיה קול יוצא בין /האנשים/ הן רבים עתה שטרי העולם היוצאים מתחת היורשים וכיוצא בזה כתב הרא"ש בכלל פ' בענין שעבוד מטלטלי אגב מקרקעי ומ"מ כל זה אם הלוה היה טוען פרעתי אז ואשתבעו לי דלא פרעתי אך אמנם כשטוען רבית רוח אחרת אתו ואעיקר' דדינא פרכא דמלוה גופיה אי טעין ליה הלוה אשתבע לי דלאו בו רבית אם משביעין בכך ואף בזה הכריעו האחרונים וגדולי הפוסקים שאין משביעין וכ"ש בטוען רבית קצוצה ומפורסמת שמשים עצמו ג"כ רשע שאין משביעין עליה כלל ואע"פ שמ"מ אחר שיפרעו כתב הרמב"ם כי יכול להשביעו שלא נטל ממנו ממון שלא כדין בהך שבועה שהיא להחזיק אין אומרים כלל אין אדם מוריש שבועה לבניו וזה מבואר בדברי הפוסקים כלם ועתה מאן ספין ומאן רקיע לומר קים לי כהאי דינא וכהאי דינא דהוה ליה כספק ספקא דמהני אפילו לאפוקי ממונא כפי הנראה מדברי התוס' בפרקא קמא דכתובות ואפי' מי שיאמר כן אפשר שלא יאמר אלא כשהסברות מפורשות בדברי הפוסק ההוא אף על פי שחולקים עליו מב' צדדים אבל מכל מקום כשלא נתפרשה דעתו בזה יש לומר דלא סבירא ליה לפוסק ההוא כסברא ההיא והוי כג' ספקות דלכולי עלמא מהנו ובפרט בסברא שהיא דחויה מן האחרונים וגדולי הפוסקים ומי שלא נמצאת סברתו מפורשת אין לנו ליחס לו אלא סברת הרבים והגדולים ולא סברת החולקים והבו דלא לוסיף עלה ונמצא לפי זה שאם סברת רב שר שלום ומאן דעמיה כסברת הרמב"ם ורבותיו בדין השבעת רבית ואמנה זכינו בדין לכולי עלמא ובדברי מהר"י ן' לב אעיקרא דהאי דינא דקים לן ובספק ספקא מקום עיון בתשובותיו שנראה כפוסח על ב' הסעיפים והנה הרב בעל העטור אם הוא מכלל הסוברים סברת רב שר שלום מכל מקום מצינו סברתו מפורשת בדין רבית ואמנה שכתב הטור בשמו שהטוען מחלת לי דינו כטוען אמנה ורבית שאין משביעין אותו ונמצא לפי זה שבין כך ובין כך זוכה יורש המלוה בדינו בין למר בין למר ואף על פי שהטעמים חלוקים ומטעם דמזכה זה אינו מזכה זה מ"מ הם מצטרפים לדעת א' לענין פסק הדין וכמו שכ' מהרי"ק בשרשיו והביא ראי' מפ"ב דחולין ועוד נראה דאפילו אם היו בעלי מחלוקות אלה שוין ולא היו דברי המזכין היורש מוכרעין אלא היה הדבר ספק מכל מקום היה מוציא מיד הלוה שיש כאן ג' ספקות בדבר ב' המחלקות הנז' ועוד בה שלישיה עקרא דדינא דאין אדם מוריש שבועה לבניו שלא נפסקה הלכה כרב ושמואל בגמרא מן הודאי אלא אמרו מאן דעבד כרב ושמואל עבד מאן דעבד כר' אלעזר עבד ובפוגם השטר פסקו בהדיא דאדם מוריש דהבו דלא לוסיף עלה ורב נחמן דהלכתא כותיה בדיני נראה מדברי התוספות גבי ההיא דחזרה שבועה למקומה דפליג ארב ושמואל שהלכה כרב נחמן הלכך הוו להו תלתא ספקי דלכולי עלמא מוציאים בהכי מיד המוחזק. עוד מצאתי כתוב משם ספר התרומות שכתב ז"ל דאפילו החולקים על הרי"ף וסוברים דהלכה כאבא שאול שאין הנאמנות מועיל על היתומים מודו דלכתחלה כיון דאית ביה נאמנות דיינינן כר' אלעזר ובשבועה מיהא גבי ולא מקילין ביה תרי קולי קולא דאבא שאול וקולא דרב ושמואל כדי שלא תנעול דלת בפני לווין וכן כתב בעל המאור בשם חכמי נרבונא הגדולים ז"ל וכן כ' הרשב"א בשם ר"ח וכן כתב הריב"ש בסימן ק"ח ובסימן קס"ט וכן כתב הר"ן בתשובה ל"ה מעתה אף אנו נאמר בנדון שלנו כן ואין לחלק בענין וק"ל עוד נראה ודאי דאפי' לדברי רב שר שלום ז"ל דע"כ לא אמרה אלא בטענת פרעון דלא קילא כל כך אבל בטענת אמנה ורבית קילא טפי ע"כ שהרי נחלקו בה אעקרא דדינא אם משביעין ובטענת פרעון אין חולק כל כה"ג אפי' הוה סבירא ליה לרב שר שלום דגבי מלוה משביעין עליה לגבי יורש יודה דלא אמרי' כיון שאינו יכול לשבע משתבע לוה ומפטר כיון דקילא טפי והבו דלא לוסיף עליו ואף על פי שממקום שבא רב שר שלום בדינו מדלא מוקי תלמודא ההיא דיתומים לא יפרעו אלא בשבועה באומר אשתבע לי דלא פרעתי ירצ' לדקד' טענ' אמנה ורבית ג"כ מדלא מוקי לה תלמודא בהכי דבשלמא לחולקים על רב שר שלום דסבירא ליה דתלמודא לא בעי לאוקמי בטוען אשתבע לי אלא בשבועה הבאה מאליה לא קשיא כלל אבל לרב שר שלום דסבירא ליה דהוה מצי תלמודא שפיר לאוקומ' בטוען אשתבע לי עד דמכח זה הוכיח דינו מדלא מוקי לה תלמודא בהכי דאין היורשים גובין בשבועה אם כן אף אנו נאמר מדלא מוקי לה באמנה ורבית דינו כמו פרעון לאו מלתא היא דלא מבעיא כשנאמר דבטענת רבית ואמנה נוטלין היורשין אפילו בלא שבועה דלא פקדנו אבא דקיל טפי כסברת הסוברים כן אפילו בטענת פרעון דהשתא לא הוה מצי מוקי לה הכי כלל הא דהיתומים לא יפרעו אלא בשבועה דמשמע דבשבועה מיהא נפרעים אלא אפילו אם נאמר דבטענת פרעון ישבע הלוה ובטענת אמנה ורבית מ"מ נשבעי' היורשים דלא פקדנו מ"מ אין להוכיח מדלא מוקי לה תלמודא בהכי דנשבע הלוה בטענת אמנה ורבית דהוי עולה ואסור ולא שכיח לא ניחא ליה לתלמודא לאוקומיה בכי האי גוונא כלל: עוד נראה דבשלמא בטענת פרעון אין היורש יכול להשבע ומתוך שאינו יכול לישבע נשבע הלוה דדלמא פרעי' בינו לבינו והוא לא ידע ואם יכול לישבע דלא זזה ידו מתוך יד מורישו אה"נ דלא נאמר ישבע הלוה ויפטר אבל בטענת רבית שטען הלוה אם המלוה נשבע שיודע בברור שהממון ההוא היה של גוי הרי זה יכול להשבע ונשבע ונוטל סוף דבר בהא סלקינן ובהא נחתינן דבנדון זה אין מקום כלל לומר דנשבע לוה ומפטר מכל הני טעמי דכתבנו דשייכי בנדון זה ועל עקר דינו של רב שר שלום גם כן אין מקום להורות כדבריו כלל וישתקע הדבר ולא יאמר וכל זה אפילו באומר אשתבע לי אבל כל שלא טען הלוה אשתבע לי דאין לדין לומר שבועה חייב לך אפילו שואל מה חייב לי כמו שכתב הרי"ף בתשובה אין מקום כלל לדברי רב שר שלום ולא יאמר אדם מעולם בדבר זה מחויב שבועה שאינו יכול לישבע והם דברים פשוטים לא יטעו בהם אדם ולא ניתנו להאמר ואם איזה דיין שכנגד היוצא דן כן הדין ההוא בטל מעקרו ולא חשוב כדן את הדין וחוזרים ודנין אותו וזה מבואר בעצמו. מעפר דל:
 
אליהו ן' חיים:
שו"ת ראנ"ח סימן קי
 
תשובה שאלה אחרת
 
תשובה מה שיש לספק בכתב זה מחמת מלת שכ"ז הכתוב בו דאי הכונה בו להורות על פרט השנה שנעשה בו המעשה ואף עפ"י שלא כתב בו ליצירה וכמו שכתב נמי הרא"ש ז"ל בתשובה שאם חסר לבריאת עולם שאינו מעכב וכן חסרון שנת נראה שאינו מעכב דודאי מסתמא איכוון לפרט השנה ושנת שכ"ז קאמר ויגיד עליו רעו פרט יום השבוע ופרט יום החדש ונמצא לפי זה שפרט שנת המעשה כותב שהיה בשנת שכ"ז ובשנת שכ"ז עדין לא מת האיש הנז' ולא נעשה עם יורשיו דבר והוא לא מת אלא עד עשרים שנה אחר כך עד שנת שמ"ז והיורשים משיבים דודאי בשנת שמ"ז אחר כ' שנה שמת היה המעשה אלא שהסופר טעה וכתב שכ"ז במקום שמ"ז: איברא שזו לא מצאנו בדברי הפוסקים אבל כיוצא בזה שמענו מה שכתבו הראשונים בדלוג א' מהפרטים ונמצא הפרט קודם למעשה הרבה אם דנין בו דין מוקדם או אם אומרים טעות נפל בכתב הסופר ולא מה שכתבו בשלא כתב פרט האלפים או כשלא כתב פרט המאות וגם פרט העשרות ולא כתב אלא פרט האחדים שכלם כתבו שהוא כשר אפילו במקום שאין זמנו של שטר מוכיח עליו לפי רוב השנים דהתם לאו מתורת טעות נגעו בו כלל אלא משום דדרך הסופרי' למשבק כללא קמא ולמנקט כללא בתר' ואינו ענין לנדון שלנו כלל אבל מה שנראה לכאורה דומה קצת לנדון שלנו הוא מה שכתבו בדלוג המאות או העשרות ונכתבו השאר דומיא דההיא דכתב מהר"י איסרלן ז"ל בגט שכתב האלפים והעשרות והאחדים ודלג המאות ונמצא מוקדם כמה שנים וכן מה שכתב הר"ן והריב"ש ז"ל בשטר חליצה שנכתבו האלפים והמאות והאחדים ודלג העשרות שלשים שנה שמהרר"י והריב"ש חשו לפסול והר"ן ז"ל וחכם אחר שהיה בדורו מכשירים ובפרט כשאין לחוש שהשטר ההוא נכתב לאחר ששמו כשמו וכגון שלא הוחזקו שנים בשם ההוא כאשר יראה הרואה בדבריהם בתשבותיהם וכן יש בידי תשובה אשכנזית מרב אחד מהר"ר משה מינץ שהוא השואל השאלה שבתשו' מהרר"י והסכים להכשיר עוד יש כאן ענין אח' שאף לדעת מהרר"י החוכך להחמיר בענין הגט היכא שהדבר מוכיח מתוכו ומניה וביה שהדבר נכתב בטעות ולא להקדמה כשר וזה מתבאר מתשובת הרא"ש ז"ל שכתב בתשו' והביאה הטור על הגט שהיה כתוב בו יום ד' כ' לחדש פ' ובאותו חדש יום ד' לא היה יום כ' לחדש אלא כ"א לחדש ונמצא זמן כ' הכתוב בגט מוקדם יום א' וכתב הרב ז"ל שכשר דתלינן בטעות הסופר שטעה דע"כ טעה דיום ד' לא היה כ' בחדש כי אם כ"א הילכך תלינן בטעות וכיוצא בזה כתב המרדכי בריש מ' ר"ה על השטר שהיה כתוב בו יום ד' כ"ב לתשרי ואותו יום ד' היה כ"ד לתשרי ועוד שכ"ב לתשרי הוא יום שמיני עצרת שהשטר כשר ותלינן בטעות. ואיברא שבנדון שלנו אם באנו עליו מצד כיוון ימי החדש שכתבו יום ב' כ"ח לאדר א' ובשנת שכ"ז כפי הקביעות היה כ"ט אדר שיום ב' היה כ"ט לחדש וע"כ צריך לומר שלא היה בשנת שכ"ז וטעות הוא אי משום הא לא איריא כלל שלכיוון יום זה אינו צודק לא זה ולא אותו שבשנת שמ"ז גם כן שאנו רוצים לומר שהיה פרט השנה שהיה הענין ראש חדש אדר א' הוא יום ב' ויום ב' הוא כ"ט לאו כ"ח ולא עוד אלא שלפי קביעות השנים לעולם אי אפשר להיות יום ב' כ"ח לאדר לעולם שאם השנה פשוטה אם כן יהיה ניסן יום ד' ואם השנה מעוברת יהיה ניסן יום ו' ולא בד"ו פסח לעולם ועל כרחין טעות יש כאן וצריך לומר שטעה ומנה ממחרת החדש דומיא דההיא דמרדכי שכתב שטעה ומנה מיום שאחר חדש השני וזה עולה בין לשנת שכ"ז בין לשנת שמ"ז ועוד שכבר כתב מהר"י ז"ל בחשבון כיוצא בזה לא חשיב מוכיח מניה וביה דלאו כולי עלמא בקיאי בחשבון וע"כ צריך לומר שהרי הרא"ש והמרדכי לא אתו עלה דטעות אלא מטעם הסתירה דיום החדש ויום השבוע שהיה בעת ובעונה ההיא או מטעם (שכ) [שכ"ב] לתשרי היה יום ח' עצרת ולא אתו עלה מטעם שלפי קביעות השנים א"א להיות ימי השבוע ההם מכוונים על ימי החדש ההוא לעולם כאשר יראה הרואה כי א"א להיות יום ד' כ"ב לתשרי כי אין ר"ח תשרי לעולם ביום ד' ולא יום ד' כ' לשבט שאם כן יהיה אדר יום ז' ובשנה מעוברת יהיה יום ב' ולא זה וזה צודק כפי הקביעות השנים אבל מכל מקום מצד אחר יש להחשיב נ"ד מוכח מניה וביה דמודה בה מהר"י דתלינן בטעות כההיא דהרא"ש ממה שכתוב שם כ"ח לאדר א' שמוכיח שהשנה היתה מעוברת והוא מבואר שבשנת שכ"ז לא היתה השנה מעוברת כי אם בשנת שמ"ז והא לא דמיא כלל למה שכתב מהר"י דחשבון יום השבוע לימי החדש למפרע קודם מאתים שנה לא חשיב מוכיח מתוכו דכ"ע לא בקיאי בחשבון דפשיטא ודאי דחשבון פשוטות ומעוברות כ"ע בקיאי בהם ואפי' ילדי העברים ואפי' בימי עולם ושנים קדמוניות וכ"ש בזמן קרוב לא יבצר מהם איזו שנה פשוטה ואיזו מעוברת כפי שנות המחזור חשיב שפיר מוכיח מתוכו לתלות בטעות ועדיפא מההיא דהרא"ש גם מחמת שבשנת שכ"ז עדין האיש ההוא לא מת ולאחר ששמו כשמו ליכא /למיחש/ למחיש כדכתי' חשיב שפיר מוכיח מתוכו ואף על פי שמהרר"י לא שת לבו גם לזאת בדלוג המאות אף על פי שכפי דלוג המאות עדין לא היו המגרש והמתגרשת בעולם וכתב דמידי דההוכחה מבחוץ לא חשיב הוכחה ולא מהני אלא מוכיח מתוכו וכן הריב"ש בסימן רס"ד בשטר שדלג פרט העשרות וכפי הדלוג עדין לא נולד המתחייב אף על פי שהזכיר תליית הטעות לא החליט המאמר דתלינן בטעות מחמת כך מכל מקום נדון זה חשיב טפי מוכיח מתוכו וכמו שעוד אבאר בע"ה:
 
הכלל העולה מהדברים שתשובת הרא"ש בההיא דיום ד' כ' לחדש ותשובת ה"ר אליעזר במרדכי היו לראש פינה להכשיר היכא שהדברים סותרים בעצמם והדבר מוכרח שטעו ואפי' בשטר של גוביינא ואף אנו נאמר כיון שבשנת שכ"ז לא היה אדר א' וב' גם לא היה עדין בעל השטר מת ע"כ טעו שמא תאמר אין הנדון דומה לראיה דטעות ענין לחוד וטעות כתיבה לחוד דההיא דהרא"ש והמרדכי אין הטעות בכתיבה אלא שטעה בחשבון הימים וחשב שהיה כעין שכתב ולא טעה כלל לכתוב כ' במקום כ"א או כ"ב במקום כ"ד אבל בנדון זה צ"ל שטעה בכתיבה וכתב שכ"ז במקום שמ"ז שלומר שטעה בענין חשבון שנות בריאת העולם והיה חושב שהם שכ"ז זה לא עלה על הדעת מעולם אלא אם באנו לתלות בטעות היינו שבמקום שהיה לו לכתוב שמ"ז טעה וכתב שכ"ז וזה לא שמענו מההיא דהרא"ש והמרדכי והרא"ש אפילו כשהסתפק לומר ועוד דבשלמא בההיא דהרא"ש שלא היה הטעות בימי החדש ובין שלישי ורביעי לא טעו אינשי ולא הסתפק שמא טעה בכתיבה וכתב ה' במקום ג' והמרדכי אין השטר ההיא נשאר מחוסר זמן שיום השבוע שכתב מודיע הזמן ומכוונים ימי החדש על ימי השבוע והזמן יוצא מביניהם אבל נדון זה כשתמצי לומר שהזמן נכתב בטעות ועקרת ליה לתיבת שכ"ז אין שם דבר מודיע הזמן ואיזה זמן נתן לו ומה דמות תערכו לו וכל הזמנים שוים בענין לאו מלתא היא דאלו מטעם החלוק הא' דהכא טעות הענין והכא טעות הכתיבה מכל מקום יש לנו ללמוד דתלינן בטעות והכי נמי מהר"י היה לומד מתשובת הרא"ש על דלוג המאות אף עפ"י שהוא טעות הכתיבה אם לא החלוקים שחלק ביניהם ואף על פי שמכל מקום אין נדון שלנו דומה לדלוג וכמו שעוד אבאר בע"ה מ"מ טעות היא ואף על פי כן יש ללמוד דתלינן בטעות מההיא דהרא"ש דתלי בטעות ואלו מצד החלוק האחר דכי עקרת ליה לזמן שכתב נשאר מחוסר זמן לגמרי לאו מלתא היא נמי שהרי השטר מעצמו זמנו מוכיח עליו שהיה בזמן מיתת האיש ההוא וכבר מפורש בו הזמן בתחלת השטר שכתב אחרי מות ה"ר שלמה קמנו אנחנו כו' והרי פירשו בפירוש באי זה זמן היה ואף על פי שבלשון תורה כל מקום שנאמר אחר סמוך אחרי מופלג לשון תורה לחוד ועוד דלאו מופלג הרבה לגמרי קאמר ואחרי כן פתח איוב לאו מופלג הרבה הוא ועוד דיש לחלק כשבא בסמיכות כמו אחרי מות וכיוצא בזה ואף על פי שמכל מקום אין זה מציל על מה שכתב שכ"ז מכל מקום מחוסר זמן לא הוי כיון שבתחלה פירש הזמן וה"ל כמו ספל למעלה וקפל למטה ותפוס לשון אחרון לא שייך כאן וק"ל. איברא שעוד אחרת יש כאן וגדולה היא אצלי שבין הרא"ש בין המרדכי לא ייחסו הטעות אלא בטעות עבורו של חדש כמו שכתבו בדבריהם וכמו שבטעות זה תלמוד ערוך הוא בידינו לגבי עדות דטעו אינשי בעבורו של חדש אף על גב דאמרו עלה דדוקא עד רובו של חדש טעו אינשי וכן אמרו דדוקא א' אומר בשנים ואחר אומר בג' אבל בשני ימים לא טעו אינשי מכל מקום ייחס טעות הרא"ש אפילו אחר רובו של חדש וכן המרדכי אפילו בשני ימים מהטענה שכתבו שם דכ"ע טעו ומכל מקום תולים הטעות מפני חשבון ימי החדש כמבואר בדבריה' שם אם כן בנדון דידן דלא שייך האי טעמא לא למדנו מדבריהם לתלות בטעות. איברא שבתשו' הרא"ש בכלל מ"ח והביאה הטור /אה"ע/ בסי' קמ"א בשטר שליחות תולה בטעות הסופר אפילו בדבר דלא שייך כל הני טעמי דלעיל בענין מנוי שליח הולכ' שכת' אח"כ ויותר ע"כ ר' יונה מינה עוד שליח בעדו בגט הנז' לסופ' הנז' הכותבו בענין שיתנהו בעדים לר' שלמה זה ואמר ר' יונה לסופר תן בעדי הגט הנז' מידך ליד רבי שלמה ותכף שיגיע מידך לידו תהיה מגורשת ממני ומותרת לכל אדם והשיב הרא"ש ז"ל אף על פי שלכאורה משמע שבטל שליחות ההולכה ועשאו שליח לקבלה שהיה סבור שיש בידו למנות שליח לקבלה יראה לי שאין לתלות בזה שחזר בו משליחות ההולכה אלא ודאי תלינן הענין בטעות הסופר שזה המגרש לא רצה להמתין עד שיכתוב הגט ומינה לר' שלמה שליח ליתנו ומינה עוד לסופר שליח שיתננו בשליחותו לר' שלמה ובשביל שמינה שליח על שליח טעה ואמר מיד לשיגיע הגט ליד השליח תהיה מגורשת ממנו וכך היה לו לומר לסופר שיתנהו לשליח שיתננו לאשתי ומיד לכשיגיע לידה תהיה מגורשת ממני והשמיט הבעל זה או אמר והסופר השמיטו הילכך לא תלינן שחזר בו ועשאו שליח לקבלה דאדם יודע שאין בידו לעשות שליח לקבלה וכו' הנה אף על פי שהיה נראה כאן מצד הלשון שחזר בו משליח הולכה ועשאו שליח קבלה תולה הרב ז"ל בטעות הסופר אף על גב דלא שייך טעמא דעבורו של חדש ולא עוד אלא שאין כאן הוכחה מוכחת מינה ובה שא"ע פי שכתב מתחלה מנוי שליח להולכה היה אפשר לומר שחזר בו אחר כך ועשאו שליח קבלה דאשכחן בשאר דוכתי דחיישינן לחזרה גבי מהיום ולאחר מיתה מספקא לן אי תנאה הוי אי חזרה וכיוצא בזה ואחשוב שכבר צווחו בזה קמאי והמה בכתובי' למה לא חש הרב לחזרה ונדחקו בתרוצא עם לעניות דעתי אינו קשה כל כך שהרב ז"ל כתב בתחלת התשובה דאי איתא שחזר למה כתב הסופר שליחות ההולכה שדרך כתיבת הסופר הוא אחר גמר המעשה ואמירת הבעל ולפי זה יש לומר דלא דמי למהיום ולאחר מיתה שכולם דברי הבעל הם שאחר שאמר מהיום חזר בו ואמר ולאחר מיתה מכל מקום אין הדבר מוכיח כל כך לתלות בטעות ועכ"ז תולה הרב ז"ל בטעות ואם כן אף אנו נאמר דבענין זה דנדון דידן שיש הוכחא שפרט שכ"ז שנכתב שם נכתב בטעות במקום שהיה לו לכתוב שמ"ז שאם היה המעשה בשנת מות האיש ההוא שהוא שנת שמ"ז אלא שיש לדקדק על דברי מהר"י ז"ל שהביא תשובת הרא"ש דלעיל שכתב כ' במקום כ"א שהכשיר הרא"ש מחמת הטעות והקשה הוא על מה שרצה הוא לפסול בדלוג המאות וחלק דבההיא דהרא"ש מוכח מיניה וביה וההיא דדלוג אין ההוכחה מניה וביה אלא ההוכחא מבחוץ והרואה יראה דלא קשיא מדי ולא היה צריך לחלק בכך שהרי דברי הרא"ש ז"ל ברור מללו שתולה הטעות בעבורו של חדש והאי טעמא לא שייך בההיא דמהר"י כלל והנראה בזה דדוקא בההיא דהרא"ש הוצרך לתלות הטעות בעבורו של חדש דאם לא כן במאי טעה לכתוב כ' במקום כ"א ולכך הוצרך הרא"ש ז"ל למצא מקום לטעות אבל בדלוג המאות אין צורך למצא מקום לטעות דעבידי אינשי דמדלגי דלוגי בכתיבתם ולכך הוצרך מהר"י ז"ל לחלק בחלוק שחלק ולפי זה אין ראיה כל כך לנדון שלנו דלא אתינא עלה מחמת דלוג ולא מחמת טעות בעבורו של חדש וכדכתיבנא לעיל ובענין זה יש לומר בההיא תשובה דשטר שליחות להולכה שתולה הרב ז"ל שם האי טעות בדלוג דטעות בכה"ג עבידו דטעו אלא שממה שכתב באותו שטר מידך לידו צריך לתלות בטעות שכתב מידך לידו במקום מידו לידה והוי כמו נדון דידן דתלינן בטעות שכתבו שכ"ז במקום שמ"ז אם לא שהחולק ירצה לחלוק ולומר דטעות דבין מידך לידו לבין מידו לידה בציר טפי מכל מקום נראה לעניות דעתי דנדון דידן עדיף מכל הני דאמרן וחשיב טפי מוכיח מתוכו כיון שכל עצמו של המעשה שהשטר נכתב עליו לא נמשך ולא הוצרך אלא מפני מיתת האיש ההוא ועליו בנוי כל השטר וכל המעשה כמו שכתבו אחרי מות פלוני קמנו אנחנו אנשי הקהל לתבוע מעזבונו כפי מנהג הקהלות ובודאי זמן שנכתב בו שהוא הזמן שהיה בחיים לא חשיב כלל והוי טעות ברורה מוכיח מתוכו ולחשש מהר"י ז"ל שחשש בדלוג המאות דשמא הגט נכתב לאדם אחר שקודם מאתים שנה לא שייך הכא כלל שהוא דבר ברור לכל הקהל שלא היה לעולמים בקהל איש ששמו כשמו ובפרט בכל זמן החותמים בשטר ההוא המה ואביהם ולא עוד אלא שאף לדעת ר"ת שכתב המרדכי בריש מסכת ראש השנה שחלק על הריב"א והוראתו בהכשר השטר ההוא וגם הריב"ש ז"ל בסימן קי"ז על מעשה כיוצא ההיא דהרא"ש דגט שנכתב בו יום ד' י"ז לחדש ואותו יום ד' היה כ"ט לחדש ופסל הגט ההוא מטעם מוקד' ולא שת לבו לסברת הרא"ש להכשיר אותו מכח סתירה וטעות בעבורו של חדש גם הרשב"א ז"ל בתשו' שכתב הרב בית יוסף משמו בחושן משפט סימ' מ"ג כתב על שטר שנעשה בשנת נ"ח וכתבו נ"ז כתב לפסול אף על פי שבאותו שטר היה כתוב כתבו ותנו לחתני ובשנת נ"ז עדין לא היה חתנו מכל מקום לא הציל זה מההקדמה שהקדים הזמן לתלות בטעות שכתב נ"ז במקום נ"ח ואף על פי שהוכחת קריאתו אותו חתנו היא הוכחה חזקה אלא שיש לתמוה על דברי הרב ז"ל שכתב שהמלוה נאמן לומר בטעות נכתב מיגו דאי בעי אמר שבזמנו נכתב ואיך איפשר לומר זה שבזמן נ"ז נכתב ושקורא אותו חתנו ועדין לא היה חתנו ואיך יועיל לו זה דהוי כמגו במקו' עדים וזו לי זמן שהוזקקתי בישוב תשובה זו והשיבותי בה שני דרכים הא' שאפשר לומר שמתחלה לא אמרה הרב אלא במגו דאי בעי אמר שבזמן הכתוב קנו מידו ואחר כך נכת' ומה שכתב אחר כך ואפי' יש עדים שמעידים שבזמנו חתמו דעכשיו אין לקונה מגו פרושי קמפרש דמגו דקאמר מהני אפילו יש עדים אבל לעולם לית ליה מגו אלא שבשנת נ"ז קנו מידו ויש דקדוק בלשונו (כל) [על] כך שלא כתב מתחלה אלא ראובן נאמן במגו דאי בעי אמר בשנת נ"ז קנו מידו או אפשר לומר שהיה משודך לו בזמן הכתוב בשטר והיה נאמן לומר שמפני השדוכין קרי ליה חתנו זה כתבתי לשעבר ועתה אהדרינהו לעיינין א' קדוש מדבר שיש בידו תשובת הרשב"א זו לארכה ולרחבה ככתבה וכלשונה ומסיים בה ודאי דקרי ליה חתנו מפני שהיה ארוס והעתיק הלשון הזה בספרו בספר בית יוסף בסיום תשובה זו בענין שכתבתי ולפי זה אין כתיבת חתני הוכחה ברורה שאיפ' שיקראהו חתנו בשנת נ"ז ובשנת נ"ח נכתב ועקר מה שפוסל אותו הרב ז"ל שם היה מפני שהיו עדים שנכתב בשנת נ"ח מוקדם הזמן מכל מקום מחלוקתו של הריב"ש ור"ת על הרא"ש ברור מללו אלא שאני אומר דנדון זה עדיף טפי דלאו מכח סתירה בלבד אתינא עלה אלא מפני שכל בנין כתב המעשה אינו אלא מפני מיתת האיש ההוא ובכל כה"ג אין לחוש לזמן שנכתב קודם לזה ואפי' היה שטר גוביינא שהדבר מוכיח מתוכו הוכחה ברורה עוד נראה שכל מה שאמרו הפוסקים המכשירים בכל הדברים האלה ובפרט ובמקום שאין לחוש מצד ההקדמה שנכתב לאיש אחר ששמו כשמו לא היה כל החשש אלא מטעם מוקדם ובמקום שהמוקדמים פסולים כגון שטרי גוביינא וכיוצא בהם דנפיק חורבא מהקדמתם כמו שכל זה מבואר בארוכה בדברי הריב"ש ז"ל בשטר החליצה שדלגו בפרט השנים העשרות ובשטר האחר גם כן שבדברי הריב"ש בסימן רס"ד ואף על גב דבההיא דהמרדכי והרא"ש והריב"ש באותם מעשים שלא נתכוונו ימי השבוע לימי החדש היו רוצים לכאורה לומר דלאו מטעם מוקדמים אתינן עלייהו דמהיום ד' שנכתב באותו מעשה דהרא"ש היה כ"א לחדש שנראה שהמעשה היה ביום כ"א אם כן כ' לחדש שכתב הויא הקדמה וכן בההוא דמרדכי שיום ד' שנכתב היה כ"ד לחדש ומורה שהמעשה היה ביום כ"ד והוא הקדים וכתב כ"ב וכן בההיא דהריב"ש כו' אי משום הא לא אריא ואין יום השבוע הנכתב הוראה על הקמה דמי המגיד דאותו יום ד' הנכתב הוא יום ד' שהיה אחר פרט יום החדש הנכתב דהכי נמי אפשר לומר שהוא יום ד' שקודם יום פרט החדש שנכתב ונמצא שאדרבה הוא מאוחר לא מוקדם ובמקום מאוחרים כשרים לית לן בה ואף על פי שאם תמצא לומר שהוא מוקדם יום השבוע הנכתב קרוב טפי ליום החדש הנכתב מה שאין כן כשתמצא לומר שהוא מאוחר מכל מקום לאוקומה שטר של כשרות מהדרינן טפי כמו שכתבו הפוסקים ולפי זה נאמר שאין הפסול מטעם מוקדם בלבד אלא כיון שאין הימים מבוארים הוה ליה כמו והלא עמנו היתה /הייתם/ במקום פלו' והשטר בטל מעקרו וחספא בעלמא הוא: איברא שאף על פי שלפי דברי המרדכי היה אפשר לומר כן וכן היה נראה לכאורה מתחלת דבריו שם אף על פי שדברי התשובה ההיא נראים מגומגמים ויש בהם מקום דקדוק מכל מקום הרא"ש והריב"ש ברור מללו שמטעם מוקדם אתו עלה ומה שהקשינו על זה דאדרבא זיל לאדך גיסא י"ל דכל כי האי גוונא שהפי' יש בהם סתירה גרעי טפי ולא מוקמינן להו בחזקת כשרות אלא היכא שיש לתלות בטעות דשכיחא וכן יש לדקדק מתוך תשובת הרא"ש שכתב דכיון דיום ד' הוא כ"א לא כ' ע"כ טעה בחשבון ימי החדש וכשר דע"כ טעה כיון שדבריו סותרים זה את זה אם הוא רביעי הוא כ"א לחדש ואם הוא כ' בחדש הוא יום ג' וע"כ טעה או בקביעות החדש הנכון או בין יום ג' לד' ובימי השבוע לא שכיחי דטעו אינשי הלכך תלינן הטעות בקביעות החדש ויש לדקדק בדבריו דמשמע דדוקא כשנתלה הטעות בקביעות ימי החדש הוא דכשר אבל אם תמצי לומר דטעה בימי השבוע היה פסול והא ליתא דאם תמצי לומר שנתלה הטעות בימי השבוע וטעה בין ד' לג' כל שכן דהוי כשר דיום ג' הוא (ולא) [הלא] כ' בחדש ואינו מוקדם כלל דמנין ידעינן שלא נכתב בכ' לחדש אלא בכ"א בחדש כיון שבא ממרחק והיה נראה לומר שלא כיון הרב ז"ל במ"ש בין ג' לד' לא טעו אינשי דאם תמצא לומר שהטעות (הזה) [בזה] לא היינו מכשירים אותו כמו כשאנו תולים הטעות בחשבון החדש אלא טעמא בעלמא קיהיב במלתיה במה שייחס הטעות בחשבון ימי החדש ולא בימי השבוע שהיה כשר גם כן ואמר דהיינו טעמא משום דבימי השבוע לא טעו אינשי והא דמסיים עלה הילכך תלינן הטעות בקביעות החדש ואין כאן הקדמה וכשרה לאו למימרא דמשום דתלינן בקביעו' החדש ולא בטעות ימי השבוע הוא דכשר אלא אעקרא דדינא קאי דתלינן בטעות דכיון דתלינן בטעו' ימי החדש כשר וכל שכן אי הוה תלינן בטעות ימי השבוע אבל כל זה נראה דוחק אבל מה שנראה בכוונת הרב ז"ל שהרב הוקש' לו דדילמא הרואה שיום השבוע סותר ליום החד' יבא לו' שהטעו' הי' בימי השבוע יחזיק גט זה שנכתב בכ' לחד' ויכשיר אותו ואעפ"י שכפי האמת לא נכתב אלא בכ"א וה"ל מוקדם ויחפה על בת אחותו ועל זה אמ' דלהכי לא חיישינן שיבא הרואה לומר שהטעות היה בימי השבוע ויחזיק אותו בן כ' לחדש שהוא מוקדם דבימי השבוע לא טעי אינשי ולא יבא הרואה ליחס הטעות בימי השבוע ולעשותו מוקדם אלא ודאי יאמר שבימי החדש טעה: והכלל העולה שדברי הגדולים האלה ברור מללו שחשש הפסול הוא מטעם מוקדם ולפי זה יראה שאין לחוש אלא במקום שההקדמה פוסלת כגון בגטין משום שמא יחפה על בת אחותו ומשום פירות ובגט חליצה גם כן מהטעמים שביאר הריב"ש ובשטר גוביינ' מטעם טריפת לקוחות ואפילו מי שפוסל שטר מוקדם ואפילו לגבות מבני חרי היינו מפני שהעדים פסולים שחתמו על שקר במקום דאיכא למיחש שמא יגבה מזמן א' ואפי' היכא דליכא למיחש מפני שכבר פסלו השטרות המוקדמי' שיש בהם חשש טריפא אין לחלק כמו שכל זה מבואר בארוכ' בדברי הריב"ש ובר פלוגתיה ודברי הר"ן אבל היכא דלא שייך שום חששא מאלה החששות ולא הוי מכלל השטרו' שנתקן בהם זמן אין מקום לחוש כלל מעתה בנדון שלנו שמן הדין ודאי לא היה צריך לכתוב בו זמן ואין בו חשש מוקדם ולא נפקא מינה מידי באי זה זמן היה והדב' ידוע מעצמו כפי מנהג הק"ק שהמעות ההם נגבים בזמן מיתת האיש מפני שאינו בעולם להיות גובים ממנו מה שנוגע לו וכבר פירשו בו אחרי מות פלו' וכו' ודאי לא שייך בו דין מוקד' ולא דין אין בו זמן לפסול אותו גם לא שייך בו פסול עדים אם היו החותמים בו חותמים בתורת עדו' כיון דלא נפיק מינה חורבה ואינו מכלל השטרות שנתקן בהם זמן וכל שכן שהם אינם חותמים שם מתורת עדים אלא מתורת בעלי דבר מודים בענין דפשיטא ודאי שהזמן בזה אינו מעלה ומוריד כלל ומפני שנכתב טעות בענין אין לומר שהשטר בטל מעיקרו והוה ליה כמאן דליתיה וכחספא בעלמא כמו שכתב הרא"ש ז"ל בבאור בתשובתו והאריך בזה דלא מפסיד כלל מחמת הטעות ולא שייך בזה מזוייף מתוכו כלל וליכא למימר דהיינו טעמיה דר"ת דחלק על ההיא דהר"ר אליעזר ונמצא רבינו תם פוסל כל היכא שנכתב טעות מטעם מזוייף מתוכו ואפילו היכא דמוכח טפי דלא אתפרש טעמיה דרבינו תם דהוי משום הכי ועוד דאי משום סברא זו חלק רבינו תם דברי הרא"ש ז"ל נראים נכונים בטעמם. עוד אחרת היתה כאן למי שעמד על הכתב עצמו אשר כתבו הקהל הנז' שהרואה יראה שהזמן הנכתב באותו כתב לא נכתב בזמנו שהיו בקיאי' אז בזמן שהיו עומדי' אלא שהסופר הניח קצת מקום פנוי בסוף השטר חתמו בו בלתי זמן ואחר כך כתבו כדי לכתוב בו הזמן והחותמין שם הזמן וזה מבואר למי ששלטה עינו בכתב ההוא שיראה שכתיבת הזמן אין כתיבת סופר של הכתב עצמו גם שמקום כתיבת הזמן דחוק מאד בסוף השיטה עד שלא היה מקום לכתוב שם בפרט השנה שנת השכ"ז ליצירה כמנהג אלא כתב כ"ח לאדר א' שכ"ז וקים ואם לא היו החתומים חתומים כבר בזמן כתיבת הזמן היה מרחיב תיבות הזמן לכתוב כמנהג השטרות ואם היה צר לו המקום לאפס מקום היה מחזיר להשלים דבריו בשטה אחרת שהיה מוסיף בכתב אבל להיות שהחותמים היו חתומים בו וקרבו חתימתם לכתב כמשפט לא היה לו מקום להוסיף שם שיטה אחרת וקצר בדבריו במקום שהי"ל להאריך לאפס מקום. גם אחת מהחתימות אשר תחת הזמן קרובה מאד לשטת הזמן ואין שם הרחקה בין שיטת הזמן לחתימת החותם ההוא כמלא שיטה כמנהג השטרות וכמו חתימת שאר החתימות אשר שם והסבה בזה כי להיות המקום ההוא שנכתב בו הזמן אחר כך פנוי כשבא החותם ההוא לחתום שם והיה ריוח לפניו פנוי המקום ההוא לא שת לבו בענין והתפייס בריוח המקום ההוא שהיה כמלא שיטה וחתם את שמו שם וכשבא הכותב לכתוב הזמן צר לו המקום ונמצאת שיטת הזמן וחתימת החותם תחת הזמן סמוכות ודבוקות זו בזו אשר כל זה היה לאות ולמופת שהזמן ההוא נכתב אחר כך ומעתה אפשר לומר גם כן שהטעות לא היתה טעות בכתיבה אלא שחשב הכותב ההוא שהאיש ההוא מת בשנת שכ"ז וכתב שכ"ז במקום שמ"ז והוא טעות דשכיח ולא נפקא מינה מידי ואף על פי שבשנת שכ"ז לא היתה השנה מעוברת ולא היה בו אדר א' וב' מכל מקום היה זכור שהיה השנה ההיא אדר א' ולא היה זכור פרט השנה דאף על פי שההפרש היה זמן רב איך שיהיה כבר הראינו לדעת כי הדבר נכתב שם בלתי דקדוק ואין לשית לב אליו וכל הישר הולך לא ישית לב ולא יגמגם בענין כתב זה מצד טעות זה כל שהחתימות מתקיימות על פי תקון חכמים ז"ל מעפר דל.
 
אליהו ן' חיים:
שו"ת ראנ"ח סימן קיא
 
תשובת שאלה אחרת
 
על ריב ה"ר מרדכי הכהן ממונה הקהל ורבי שבתי אודיע נא את אשר עם לבבי ואת כל אשר נגזר עליהם לפני הקהל יצ"ו וכל העובר מתחלת הענין עד סופו וכל חכם לב המה יביטו יראו בעין חכמתם הטוב והישר:
 
מעשה שהיה כך היה שרבי מרדכי הכהן ממונה הקהל בקש מרבי שבתי ומאחיו מעות שחייבים לקהל יצ"ו מצד עולי המלכות ודבר אליו קשות באף ובחימה על אשר אינינו פורע מה שחייב לקהל יצ"ו ורבי שבתי אמר לרבי מרדכי כי לא דבר אליו נכונה בבקשת החובות הנז' ולא כן עשה רבי שבתי בהיותו ממונה בקהל שרבי מרדכי הנז' לא פרע לו מה שהיה חייב לקהל והוא לאהבתו היה מחפה עליו ונשאר אצל רבי מרדכי הנז' סך גדול שלא פרעו ור' שבתי הנז' החריש לו אז רבי מרדכי קרא לרבי שבתי שוטה בן שוטה. עוד אמר לו שאם כן לפי דבריך אינך כדאי להיות ממונה בקהל מאחר שאתה חשוד לחפות על האנשי' אז השיב רבי שבתי אני איני חשוד לקחת את דמי הצדקה וליהנות מהם ויש מי שאומר שאמר לו בפירוש אתה חשוד על הצדקה כנז'. עוד הוסיף רבי שבתי ואמר לרבי מרדכי שאביו שהוא נבזה בעיניו נמאס וקורא לו שוטה היה מפרנס את זקנו ממעות הצדקה בבית האסורים כל הנז' עבר ביניהם ביום הא' על פני חוצות וממחרת היום הנז' התקבצו אנשי הקהל יצ"ו לעשות משפט על כל הדברים האלה וקראו שם את רבי שבתי הנז' ובהיותם עומדים על המשפט הזה תוך הקהל אמר רבי מרדכי לרבי שבתי הנה זקנתך הית' שפחת זקנתי ואתה אמרתה שזקני היה מתפרנס ממעות צדקה ובקהל הנז' חרם קדום שלא יזלזל איש בכבוד חברו תוך הקהל וזקני הקהל יצ"ו התעוררו לפקח על הדין ועל האמת ועל השלום: וראשונה גזרנו שם בחרם שאיש ממנו לא יאמר לשום אחד מבעלי הריב שאני הייתי מזכה אותך אלא שאחרי' חייבוך וזה דין תורה אין ראוי שיעשה כן אפי' זולת הטלת החרם הנז' כמו ששנינו פרק זה בורר ומניין לכשיצא לא יאמר אני מזכה וחבריי מחייבין אבל מה אעשה שחבריי רבו עלי על זה נאמר לא תלך רכיל בעמך ואומר הולך רכיל מגלה סוד ונראה לעניות דעתי שכל העושה כן אפילו בלאו החרם הנז' אין להושיבו עוד עם טובי הקהל כשיושבין לפקח בענייני הקהל כדאמרינן התם בגמרא ההוא תלמידא דנפק עליה קלא דגלי מלתא דאתמר בי מדרשא בתר עשרין ותרתין שנין אפקיה רב אמי מבי מדרשא דין גלי רזיא ואף על גב דאיפשר לומר דרב אמי לגרמיה הוא דעבד אבל מדינא לא מפקינן ליה מכל מקום נראה לדקדק דדינא קאמר מדהוצרכו הרי"ף והרמב"ם ז"ל להביא מעשה זה נרא' שלא כתבו כן אלא ללמוד ממנו הדין הנז' ואין לאומר לומר שלא כתבו כן אלא ללמוד ממנו שאפילו אחר זמן הרבה הוא בכלל האסור הזה דכיון דמדברי הרי"ף והרמב"ם ז"ל למדנו שהם סוברים דהאי עובדא דרב אמי דינא הוא אם כן ה"ה יש לנו ללמוד ממנו לענין היציאה מבית המדרש גם כן דדינא הוא ואי אפשר להם להרי"ף והרמב"ם ז"ל להמלט מזה:
 
ואחר שבאנו לעיין בענין הדין לכאורה היה נראה לנו לפטור את רבי מרדכי מכל אשר אמר לרבי שבתי אף אם הם דברים שהאומרם לחברו חייב לעשות לו דין מפני שרבי מרדכי ממונה מהקהל וכיון שכן הוה ליה כשליח בית דין שאם הכה או הזיק המסרב בגופו ובממונו שהוא פטור כמו שכתו' זה לרבי' ירוחם במשרים ולנמוקי יוסף בר"פ המניח ואף על חרוף אביו של רבי שבתי נראה שהוא פטור כיון שר' שבתי היה נחרף בדין כדי רשעתו כדאמרינן בסנהדרין כמאן קרינן לרשיעא בר צדיקא רשיעא בר רשיע' וכו'. ועוד שאם אבי רבי שבתי לאו בר בשת הוא מטענ' ידועה אין לעשו' דין מפני חרוף אביו כלל ואחר כך ראינו ששתי תשובות בדבר האחד שהוגד אלינו שרבי מרדכי הנזכר לא היה ממונה על בקשת המעות הנז' אלא על החובות שהתחיבו הקהל בזמן ממונותו אבל החובות שהתחייבו בזמן ממונו' אחר הממונה ההוא הוא ממונה על בקשתם ולא הממונה הנז' וכיון שכן אין דינו בזה דין שליח הקהל: ועוד שעד כאן לא אמרו ששליח בית דין שהכה המסרב או הזיק אותו פטור אלא כשמכה אותו או מזיקו כדי לקבל עליו את הדין ולהיות ציית דינא אבל החרופין האלה שאינן נאמרין כדי להכריח אותו לפרוע החובות אלא מפני הכעס והחימה עליו פשיט' שאין זה דומה כלל לההיא דרבינו ירוחם דלעיל וזה ברור ומן הטעם הזה עצמו אין להטיל על רבי שבתי עונש מבזה שליח הקהל שגדול עונו כמו מבזה שליח בית דין כיון שהוא לא היה ממונה על העסק ההוא שעליו היתה המחלוקת ולא חרף אותו על הדרוש ההוא אבל אנשים מבני הקהל אמרו שרבי מרדכי היה ממונה על בקשת המעות ההם ולפי זה היה נראה שיש על רבי שבתי הנז' עונש מבזה שליח הקהל והרי הוא כאלו בזה הקהל עצמו וגדול עונו ואף על פי שאחר זה עמד רבי מרדכי בדרך כעס וחימה ואמ' שהוא מוחל לרבי שבתי אף אם חטא כנגדו ונראה לי דמחילה זו לא היתה מחילה כלל כיון דאמרה בדרך כעס ככועס על אנשי הקהל שאינם עושים לו דין ופטומי מילי בעלמא הם: ועוד שנראה שאפילו רבי מרדכי ימחול התביעה הנז' אם באנו לומר שיש לרבי שבתי דין מבזה שליח הקהל חייב להענש מצד כבוד הקהל שבזיון שליח הקהל הוי בזיון הקהל עצמו ולאו כל כמיניה למחול וזה דבר מבואר בעצמו שלא החמירו על המבזה שליח בית דין אלא מפני שהם מחשיבים אותו בזיון לבית דין עצמו. וכן יש לדקדק מדברי הטור בחשן המשפט שכתב סמוך לדין כבוד הבית דין ואף המבזה שליח בית דין חייבין לנדות וכו' וכיון שבזיון שליח בית דין הוי כבזיון הבית דין עצמו אם מחל השליח אין מחילתו מחילה ויש להביא ראיה לזה דתנן פרק מציאת האשה בושתה ופגמה שלה רבי יהודה בן בתירא אומר בזמן שבסתר ג' חלקים לה וא' לו וכו' וכתב הרא"ש ז"ל בתשובה שאם מחלה האשה אין מחילתה מחילה והנראה מצד הבחינות האלה שאם רבי מרדכי יצא נקי ממה שחרף את רבי שבתי מצד היותו שליח הקהל אף אם היה ברור שהיה ממונה מהקהל על העסק ההוא מכל מקו' מצד הטענה הראשונה שלא חרף אותו על קיום הדבר המבוקש ממנו מצד הקהל אין ר' מרדכי פטו' מלעשות לו דין:
 
ומעתה יש לעיין בענין החרוף שחרף רבי מרדכי את ר' שבתי שקרא אותו שוטה בן שוטה שנראה לכאורה שיש כאן בזיון של רבי שבתי עצמו אם מצד שקראו שוטה ואם מצד שקראו בן שוט' וכי האי גוונא חשיב בשת של רבי שבתי כמו שכתב הריב"ש ז"ל שהמבזה ת"ח בבזיון אביו חשיב מבזה ת"ח ולא דמי כלל למאי דאיבעיא לן פרק החובל בביישו ישן ומת אם בשת משום בשת דידיה הוא או משום בשת דבני משפחה וכן במבייש את הקטן ואיכא למאן דאמ' התם דלבשת דבני משפחה לא חיישינן דשאני הכא שהוא מבייש את הת"ח בעצמו במעשה אבותיו ואינו מבזה אביו בלבד עד שנדין עליו אם הוא בשת דידיה ואינו נוגע לתלמיד חכם או בשת דבני משפחה ונוגע לת"ח ואם כן לדברי הריב"ש ז"ל כל המבייש איזה איש במעשה אבתיו הוי בשת לו והרי כאן בשת רבי שבתי מצד שני טעמי' דלעיל ובשת אבי רבי שבתי דהוי בזיון דשוכני עפר דחמיר טפי כדכתב המרדכי פרק החובל ואם אמור יאמ' הדוחה שאבי רבי שבתי לא היה מוחזק לבעל שכל ואם כן הוי רבי מרדכי פטור מבזיון שוכני עפר דהמבייש את השוטה פטור מכל מקום בשת דרבי שבתי איכא כדלעיל: ועוד דגדר דשוטה ידוע כההיא דאמרינן בחגיגה איזהו שוטה כל הלן בבית הקברות והיוצא בדרך יחידי והמקרע כסותו וכו' וכל הקורא לחבירו שוטה היינו שוטה גמור שיש בו כל הדרכים האלו דלעיל וכל שאינו במדרגה הזאת חייב לעשות דין הקוראו אבל כל זה אינינו שוה כנגד חרוף אחר שלא מצינו בכל דיני מחרף את חברו שנזכ' בדברי הפוסקים בדינים האלה אלא חרוף שהוא פגם משפחה או בעל עבירה וכיוצא לזה אבל שוטה מאן לימא לן דחשיב חרוף לעשות דין עליו ואף על פי שהוזכר בדברי הריב"ש ז"ל באחד שאמר לתלמיד חכם אחד שוטה יצאת מביתך לקרא לי רשע והרב ז"ל מחייב שם הקורא ההוא אם לא שהיו שם טענות אחרות לפוטרו יעויין בדבריו התם מיירי בתלמיד חכם שאמר לו כן והוא מבואר שאצל התלמיד חכם כל מידי חשיב אפקירותא והיוצא מכלל כל זה שרבי מרדכי לא מיחייב מחמת דברים אלה בדינא רבה דמבייש את חברו אלא בדינא זוטא לעשות לו פיוס מעט מזער לא כביר.
 
ומעתה באנו לעיין במה שאמר רבי שבתי לרבי מרדכי שהוא חשוד על מעות הצדקה שאין ספק שהוא מוציא שם רע על חברו על עון אשר חטא שהוא רשע וגוזל שהוא עון פלילי אפילו אצל הדיוט וכל שכן אצל הגבוה וחייב מלקות על זה ואף על פי שרבי שבתי טוען שאמת הדבר מכל מקום כיון שאינו מברר זה על פי שני עדים חייב לעונש כההיא דאמרינן פרק ערבי פסחים זיגוד אסהיד על טוביה וכו' אמר ליה טוביה חטא וזיגוד מינגיד א"ל שם רע הוא דקמפקת עליה וכו': ומה שטוען ר' שבתי שיטילו חרם בקהל על מי שיודע עדות שרבי מרדכי חשוד שיבאו ויעידו אין שומעין לו וכי האי גוונא כתב הרא"ש ז"ל בתשובה על מי שבקש מהקהל שיטילו חרם על מי שיודע שחברו חשוד על השבועה שאין שומעין לו לבייש בן ברית אלא אם יש עדים יבאו בבית דין ויעידו. מיהו ודאי היינו דוקא כל שאין עדים בדבר כלל ועל ידי החרם רוצים לדעת הענין ואם ימצאו עדים אבל כל שיש הוכחה קצת שיש עדים אלא שאין רוצים להעיד פשיטא ודאי שיוכלו להטיל חרם כדי שיעידו העדים ולא דבר הרא"ש ז"ל בכיוצא לזה כלל: ואיפשר שזה טעמו של הרשב"א ז"ל שכתב בתשובה הפך דברי הרא"ש משום דהתם ידע הטוען בברור שיש עדים אלא שהם כובשים העדות ומפני זה כת' הרב ז"ל שמטילין חרם שיגידו העדות ולא פליג אהרא"ש ז"ל ואם כן כל עוד שאין עד אחר שיעיד כדברי ר' שבתי הרי הוא חייב לעונש על מה שקרא אותו חשוד עוד אמרו שזאת לפנים בקהל הסכמה מוסכמת בחרם שלא יאמר אדם לחברו שהוא חשוד לשלוח יד במעו' ההקדש ואם כן רבי שבתי זה נכשל בחרם גם כן על מה שאמר [על] רבי מרדכי והסכמה זו נחקרה מאנשי הקהל וקצתם ידעו בה וקצתם לא ידעוה ואחר כך נחקרה אם היתה אף במי שהתברר החשד ואומר אותו לאפרושי מגזל או במי שאינו אומר אותו אלא לקנתור ואיש לא ידעה בברור ובידיעה גמורה ודעת קצתם נוטה שלא נתקנה אלא על מי שאין כונתו אלא לבייש דאם לא כן אם אמת היה הדבר למה לא יגיד הענין להציל מעות ההקדש מן הגוזלים ומסתבר' ודאי שהתקנה היתה אפילו כשברור אצלו כל שאינו מברר הדבר בעדים דאם לא כן כל אחד ואחד יהא מקנתר את חברו ואומר שאמת היה הדבר ואין לתמוה מה ראו על ככה לתקן תקנה כזו למנוע האנשים מהציל הנגזל שהרי זה דין תורה גמורה דאינו אלא מוציא דבר כיון דעד אחד לאו כלום הוא וכדכתבנו לעיל ואיפשר לומר שרצו להחזיק בחרם הדין הזה שמא תאמר אדרבא איפכא מסתברא שלא החרימו אלו אלא על מה שלא היה אסור מן הדין דהיינו כל שידוע בעדים אבל כשאינו ידוע בעדים למה לי להחרים תפוק לי דאסור מדינא לאו מלתא היא דאיכא למימר שאף על פי שהוא אסור מן הדין רצו לקיים אסור התורה בחרם כדי לזרז עצמם וכדאמרינן גבי נשבעין לקיים את המצות ובפ' שבועות שתים בתרא בעי רב אשי נזיר שאמר שבועה שלא אוכל חרצן בכמה כיון דמושבע ועומד מהר סיני הוא אהתרא קא משתבע או דלמא כיון דאמר לא אוכל דעתיה אכזית ופשיט תלמודא דדעתיה אכזית ואף על גב דמושבע ועומד מהר סיני הוא אבל כשהדבר מתברר בעדים ודאי שאינו בכלל החרם וזה ברור ומכל מקום לפי זה לא יצא רבי שבתי נקי ממכשול החרם כל שאינו מברר הדבר בעדים אבל היה מקום ספק שמא רבי שבתי לא ידע החרם הנז' ואף על פי שכתב מהרי"ק שהטוען שלא ידע המנהג לאו כלום הוא מכל מקום כיון שרבים ונכבדים מהקהל גם כן לא ידעו הסכמה זו איפשר קרוב הוא שלא ידע אותה רבי שבתי ונחקר הדבר מר' שבתי ונשבע שלא ידע מחרם זה כלום ובזה יצא נקי ממכשול החרם אלא שנשאר עליו עונש מבייש את חברו ואפילו התרה רבי מרדכי לרבי שבתי בעת אמרו הדברים ההם שהוא נכשל בחרם ואף על פי כן חזר ואמר אינו חייב כלום דאיכא למימר שרבי שבתי חשב שלא אמר לו כן אלא להגזים עליו אבל אין האמת כן שיש חרם בדבר וכי האי גוונא כתב המרדכי פרק החובל על אחד שאמר לחברו שנטבע במי השמד ואמרו לו הס שלא להזכיר כי יש חרם קדמונים על זה והוא עם כל זה היה אומר וכו' ושוב טען שלא ידע החרם ופטרוהו הרבנים ההם מהטעם הנז' וכל שכן שנצטרפו לרבי מרדכי סגולות אחרות אשר בסברתם ראוי לנהוג בו כבוד יותר האחד שהוא כהן וכתב הריב"ש ז"ל בתשובה שיש להחמיר במבזה הכהן יותר מהמבזה ישראל:
 
ועוד שהוא ממונה מן הקהל לפקח בכל עסקי הקהל וקרוב לומר שדינו קרוב לדין הדיין שכתב הריב"ש ז"ל שיש בקללתו לאו נוסף והמקלל אותו חייב מרדות או נדוי: ומה שטוען רבי שבתי שלא א"ל בפירוש שהוא חשוד אלא שאמר הוא על עצמו שאינו חשוד לא מבעיא שיש עדים מעידים שאמר לו כן בפירוש אלא אפילו היה כדברי רבי שבתי חייב רבי שבתי כאלו אמר לו בפירוש שהוא חשוד וכבר הוזכרה הוראה זו בדברי הראשונים במי שאומר לחברו איני מלשין איני גנב ופסקו דהוי כאלו אומר לו בפירוש אתה מלשין וכו' והביאו ראיה מפרקא (קמא) [ב'] דבבא מציעא דבעי רב [חסדא מרב] הונא תלמיד ורבו צריך לו מהו ואמ' ליה חסדא חסדא לא צריכנא לך כו' ועוד דקדקו כן מההיא דפרק הערל דמאן דאמר חיים יהיבנא ליה הוי רמז דממזרות. אך אמנם ראינו להקל על רבי שבתי מפני שרבי מרדכי היה פוטר מים והמתחיל בקלקלה שקרא אותו שוטה בן שוטה ויתר דברי חרופין וגדופין שאמר לאחי ר' שבתי שהיו נוגעין לו ולאביו הראשונים ז"ל פה אחד כתבו דעל דברי חרופין וגדופין לא קנסינן אלא המתחיל בקלקלה והמרדכי בקדושין כתב משם ר"י ז"ל על דברי הכאות וחרופין הראשון פורע הקנס לחברו ואפילו היו דברי האחרון יותר מכוערים מדברי הראשון נראה ודאי שהראשון (פטור) [חייב] והשני (חייב) [פטור] דהא טעמא דמלתא תלו הפוסקים דלעיל משום כי יחם לבבו והשיגו וטעם זה שייך בכל חרוף קטן או גדול: ועוד שהוקשה להם מההיא דשנים שחבלו זה בזה משלמין במותר נזק שלם והוצרכו לחלק דהיינו דוק' לענין תשלומי הנזק כדאיתא במרדכי.
 
ועוד כתבו דההיא דשנים הוא כשהראשון פירש ואחר כך חזר השני וחבל בראשון כדכתב האשירי פ' המניח וכבר האריכו בזה המרדכי במקומות מתחלפות ומהרי"ו בתשו' הרבה גם הריב"ש ז"ל כתב כן באותו מחלוקת דת"ח עם בעל הבית שקרא הת"ח לבעל הבית רשע ובעל הבית לת"ח שוטה: ומה שטוען ר' מרדכי שר' שבתי היה המתחיל בקלקלה שאמר לו היהפוך כושי עורו שר"ל שהוא רגיל תמיד להתקוטט עם הבריות אינה טענה דהא ודאי לא חשיב כל כך בשת והאומר לחברו כן אינו חייב לפייס אותו כמו שנראה בתשובת מהרי"ו שכתב וז"ל ועל מה שאמרה ואינכם נח לבריות ואין לכם אמונה והעידה מרת חנה על זה אין זה בשת לחייב' מחילה דשפיר מצינן לתרוצא כלו' בעלי מריבות נר' מזה דהאומר לחברו שהוא בעל מריבות לא חשיב בשת כלל ואינו חייב לפייסו וכיון דלא חשיב בשת כלל לא קרינן ביה והיה כי יחם לבבו ואין לו לכעוס מפני זה לומר הדברים ההם ואם כעס איהו דאפסיד אנפשיה וכל שכן דאם באת לומר שמאמר היהפוך כוש /כושי/ עורו יש בו כדי להחשיב מתחיל בקלקל' כל שכן שאר הדברים שאמר ר' מרדכי קודם המאמר הזה דחשיב התחלה ומאמר היהפוך כושי עורו וכל הנמשכים הם אחרונים ולכן ראינו שאף שאם טענות אלה אינם מספיקות להציל את רבי שבתי מן העונש לגמרי במה שקרא את רבי מרדכי חשוד מכל מקום יספיקו להקל בענש קולא מה: ומעתה נבא לעיין במה שאמר רבי מרדכי לר' שבתי שזקנת ר' שבתי היתה שפחת זקנת ר' מרדכי ונאמר שאם רצה לומר שפחה ממש שתים רעות עשה הא' שעבר על החרם שיש בקהל שלא יזלזל איש בכבוד חברו תוך הקהל והאחר שקרא אותה שפחה שענשו חמור. ודין זה פשוט בגמרא הקורא לחברו עבד יהא בנדוי והוא הדין שפחה ואף על גב שלא קרא את רבי שבתי עבד אלא את זקנתו שפחה מכל מקום בהיות זקנתו שפחה הרי הוא עבד. ועוד שכבר הוכחנו לעיל שכשאד' מבייש את חברו באבותיו חשיב בשת לו וכבר נמצא בתשובת הראשונים כיוצא בזה על ראובן שאמר לשמעון שזקנתו היתה שפחה ופסקו עליו שחייב דין או נדוי: איברא שרבי מרדכי יכול למיתרץ דבוריה ולומר שלא כיון בלשון שפחה שאמר לשפחה ממש אלא שהיתה משרתת לזקנתו שהדברים מוכיחים על זה שלא נמשכו דברים אלה אלא מפני שר' שבתי דבר סרה על זקנו של רבי מרדכי שהיה עני מתפרנס מן הצדקה וכנגד זה הוצרך רבי מרדכי לומר שזקנת רבי שבתי היתה עניה מרודה מצפה לשכר השרות ואף על פי שאין זה במשמע לשונו כ"כ שסתם שפחה בלשון בני אדם אינו על המשרתת מכל מקום יכול למיתרץ דבוריה בכל מאי דאיפשר ולא גרע ממה שכתבו הראשונים ז"ל שהאומר לחברו בן הזונה יכול למיתרץ דבוריה לומר פונדקית קאמינא ופסול יכול למיתרץ דבוריה ולומר פסול מחמת קורבא קאמינא ומכל מקום לדעת האומר דעל דברי קטטות כאלה כשיש עסק הכחשה ביניהם מטילין חרם ה"ה בענין זה שהוא אומר שלא כיון כך אלא כך שמטילין חרם על זה ומכל מקום אפילו לפי דבריו דלא כיון אלא למשרתת נהי דנפטר מעונש קורא לחברו עבד אבל עדין לא יצא מידי חיוב מזלזל חברו תוך הקהל שנאס' על בני הקהל בכח חרם דבלא ספק פגם הוא לאיש שתהיה זקנתו משרתת בבית אחרים והרא"ש ז"ל כתב בתשובה על פנויה המשרתת בבית ראובן ויצא קלא דלא פסיק ששוכב עמה לא מיבעיא שבני המשפחה יכולין לכוף אותו להוציא דפגם הוא להם שתהיה פילגשו וכו': לכאורה נראה דחשיב פגם לבני משפחה מה שהי' משרתת ופילגש בבית ראובן אלא שלפי האמת אין מכאן ראיה גמורה דשאני הכא שהיה שוכב עמה וזה הוא פגם להם וכמו שכתב שתהיה פילגשו ודבריו בזה יש להם ראיה מהתלמוד פרק בן סורר שאמרו גבי מעשה באחד שעלה בלבו וכו' ואמ' ימות זה ואל יספר עמה מאחורי הגדר ואיפליגו התם בגמרא איכא מאן דאמר נשואה היתה ואיכא מאן דאמר פנויה היתה ופריך תלמוד' בשלמא למאן דאמר נשואה היתה שפיר אלא למאן דאמור פנויה היתה אמאי ימות ופירשו משום פגם דבני משפחה: ומעתה נראה דהרא"ש ז"ל לא אמ' דהוי פגם משפחה אלא מפני שהיתה פילגשו אבל להיות משרתת לבד לא הוי פגם אבל מ"מ הדבר פשוט שאצל בני אדם הוי בשת להיות האשה משרתת בבית אחרים וחשיב זלזול מה שאמר לו מעפר דל.
 
אליהו ן' חיים:
שו"ת ראנ"ח סימן קיב
 
שאלה קטן שלא הגיע לחנוך ששתית המים נזק לו משום הפסד אוכלין אשר הוא אוכל שאינן מתעכלין במעיו אלא על ידי שתיית יין ואין שם יין של ישראל אם יכול הגדול להשקותו מסתם יינם של גוים או לאו:
 
תשובה סתם יינם של גוים אין בו אסור תורה ומן התורה אינו אסור אלא יין שנתנסך לעבודה זרה אבל חכמים גזרו עליו משום בנותיהם כדאיתא פרק אין מעמידין גזרו על פתן ושמנם משום יינם ועל יינם משום בנותיהם ובאיסורי תורה אמ' בפרק חרש רב יצחק בר ביסנא ארכסו ליה מפתחות דבי מדרשא בשבת' בר"ה אתא לקמיה דרבי פדת אמר ליה זיל דבר טלי טליא ולטיילו התם דאי משכחי ליה מייתי להו אלמא קסבר קטן אוכל נבלות אין בית דין מצווין להפרישו וכתב הנמוקי שם דבאסורא דרבנן נחתי חד דרגא דלמאן דאית ליה קטן אוכל נבלות ב"ד מצווין להפרישו באסורא דרבנן אין מצווין להפרישו אבל מכל מקום למספי ליה בידים אסור ולמאן דאית ליה אין ב"ד מצווין להפרישו באסורא דרבנן ספינן להו בידים והרמב"ם וסמ"ג ור"י בעל הטורים והרמב"ן בפרשת אמור כלם דעתם לפסוק דקטן אוכל נבלות אין ב"ד מצווים להפרישו וכן הר"ן ז"ל בפרק כל כתבי גבי קטן שבא לכבות אין שומעין לו ובפרק בתרא דר"ה גבי מעכבין את התנוקות מלתקוע בשבת הק' דאמאי מעכבין דקטן אוכל נבלות אין ב"ד מצווין להפרישו ואף על פי שבפרק כ"ד מהלכות שבת כתב הרמב"ם קטן העובר שבות דרבנן כגון שתולש מעציץ שאינו נקוב או מטלטל בכרמלית אין ב"ד מצווין להפרישו לאו דוקא עובר על שבות דאפי' באסור תורה אית ליה אין ב"ד מצווין להפרישו שהרי הוא עצמו כתב בפרק י"ב מהלכות שבת ובסוף הלכות מאכלות אסורות דאפי' באסור תורה אין ב"ד מצווין להפרישו גם ממה שכתב בהלכות אבלות שאין הגדולים מוזהרים על הקטנים אלא שלא לטמאם ביד אבל אם בא לטמאת עצמו אין ב"ד מצווין להפרישו כו' נראה ברור דאית ליה בקטן אוכל נבלות אין בית דין מצווין להפרישו כיון דאפי' גבי טומאה דאית לן רבוייא דאמור ואמרת ס"ל דאין ב"ד מצווין להפרישו ואינם מוזהרים אלא שלא לטמאתם /לטמאם/ בידים ואף על גב דהוי אסורא דאורייתא ושאר אסורין ע"כ לא חמירי מטומאה אלא אדרבה קילי טפי למאן דלא יליף מטומאה לשאר איסורין ואפי' מאן דסבירא ליה לגבי שאר אסורין נמי דהגדולים מוזהרין על הקטנים מטומאה יליף לה ולדידיה ההיא דאמור ואמרת דלא לספויינהו /לספינהו/ בידים ואף על גב דאמר התם בפרק חרש דלר' יוחנן מספקא ליה אי ב"ד מצווין להפרישו או לאו מכל מקום כיון דרבי פדת עשה מעשה קימא לן הכי דמעשה רב ועוד שמדברי ר"י בה נראה דרבי יוחנן אית ליה הך עובדא דרבי פדת אבל הרא"ש ז"ל בפרק קמא דשבת כתב וקשה היכי קאמ' דפטור ומותר לגמרי דהא קעבר משום לפני עור לא תתן מכשול ואין לומר דהכא מיירי בכה"ג דאפי' לא היה נותנו בידו היה יכול ליטלו דהשתא ליכא משום לפני עור לא תתן מכשול דמכל מקום אסורא דרבנן איכא דאפי' קטן אוכל נבלות ב"ד מצווין להפרישו ואיפשר היה לדחוק בדבריו דהכא משום דמיירי בכה"ג דספי ליה בידים קאמר הכי דבכה"ג אפי' למאן דאמר אין ב"ד מצווין להפרישו לספויינהו בידים אסור כדמשני אהא דאמור ואמרת להזהיר גדולים על הקטנים אליבא דמאן דאמר קטן אוכל נבלות אין ב"ד מצווין להפרישו ואף על גב דלישנא דאין ב"ד מצווין להפרישו לא משמע דספי' ליה בידים אלא שהוא מעצמו עובר מכל מקום מצינו שהוא עושה מעצמו וחשוב כספי ליה בידים כההיא דמשני אהא דקטן שבא לכבות בעושה ע"ד אביו וכיוצא בזה יש לישב כאן ולעולם לא אמר הרא"ש אלא בענין דהוי כספי ליה בידים באופן דאיירי בההיא ענינא דנותנו הוא בידו ולפי זה צריך לומר דהא דאמר בגמרא דאפי' למאן דאמר אין בית דין מצווין להפרישו לספויינהו בידים אסור אפי' אם בלאו נתינתו של זה היה הוא נוטלו מעצמו אית ביה אסורא דרבנן דהא הרא"ש ז"ל על הנחה שהוא יכול ליטלו מעצמו קאמר ב"ד מצווין להפרישו ופירשנו בדבריו דהיינו משום דספי ליה בידים ולפי זה גם הרא"ש ז"ל אית ליה קטן אוכל נבלות אין בית דין מצווין להפרישו וכיון שכן יש לנו לומר דבאסור דרבנן אפי' למיספינהו בידים מותר דמחתי' ליה חד דרגא וכן משמע קצת בגמרא דבעי לאתויי סיעתא למ"ד אין ב"ד מצווין להפרישו מכמה משניות ומוקי לה באסו' דרבנן משמע דמאי דאסיר באסור תורה שרי באסור דרבנן ואף אנו נאמר דאסור ספייא בידים דאסיר באסור תור' שרי באסור דרבנן וכדינו של בעל הנמוקי ועם שאינו מוכרח והר"ן פ' כל כתבי כתב (כל) [על] דברי הרשב"א דאית ליה דבאסור דרבנן ספי' להו בידים קטן שבא לכבות היינו טעמא דאין שומעין לו ואף על גב דאסורא דרבנן הוא משום דאינו לצרכו של תנוק ומשמע לכאורה דס"ל כהרשב"א וכן כתב בפירו' בריש יומא שכל שהוא לצרכו של תינוק אף על פי שהגיע לחנוך מאכילין אותו אסור דרבנן אפילו בידים וכן כתב הרשב"א ז"ל ועם שבתשובה כתב שלא אמר כן אלא להלכה אבל לא למעשה והרמב"ם ז"ל בסוף הלכות מאכלות אסורו' כתב דלהאכילו בידים אסור אפילו דברים שאסורים מדברי סופרים ושמא אין דברי הרב ז"ל אלא בקטן שהגיע לחנוך: ומרדכי כתב סוף ר"ה וקטן שלא הגיע לחנוך מתעסקין בו כלו' שרי להתעסק ואפילו בשבת ולאו משום דחיי' להתעסק ואע"ג דפ' חרש מוכיח (דאתי) [דאפי'] באסור דרבנן לא ספי' ליה בידים מ"מ הכא שרי להתעסק וכו'. עוד אחרת יש ללמוד מדברי הרב ז"ל שהוא ז"ל כתב בהלכות אבלות ובהלכות מאכלות אסורות דאפי' במקום שאין בית דין מצווין להפרישו מצוה על אביו לגעור בו ולהפרישו ולפי זה י"ל דכי אמ' דבאסורא דרבנן שרי לספויינהו בידים היינו דוקא ב"ד דאין מצווין להפרישו דמאי דשרי באסור תורה שרי באסור דרבנן אבל אביו מוזהר להפרישו באסור תורה באסור דרבנן אסור לו להאכילו בידים ומכל מקום אף בזו נ"ל שלא אמרה מי שאמרה אלא בקטן שהגיע לחינוך דמהחנוך הוא שיצא להם דין זה שכיון שחייב לחנכו כל שכן שחייב להפרישו וזה לא שייך אלא בקטן שהגיע לחנוך אבל בקטן שלא הגיע לחנוך אפילו אביו אינו מוזהר עליו. ועוד יש לנו לדעת שגדולי האחרונים לא חלקו בין ב"ד לאביו כלל והרשב"א הכריע כן בראיות דלא שנא בין ב"ד לאביו ומה גם עתה שאין יין ישראל מצוי וכיוצ' לזה כתב הריב"ש ז"ל בתשובה גבינת הפרו' שיש לסמוך על הרשב"א להאכיל לקטנים בשנת הבצורת גבינת הגוים: ולפי זה כבר היה אפשר לסמוך בזה על דברי המתירין לספויינהו בידים אסור של דבריהם אלא שכל זה אינינו /איננו/ שוה לנדון שלנו דיין נסך אסור בהנאה והנותנו לקטן הרי הוא נהנה באסורי הנאה ואפילו סתם יינם אסור בהנאה כמו ששנינו אלו דברים שהן אסורין ואסורן אסור הנאה היין והחומץ של גויים וכו' ואף גם זאת איפשר להקל בה ממה שכתבו התוספות בפרק ר' ישמעאל שכתב רשב"ם בשם רש"י על שם הגאונים דגויים בזמן הזה אין בקיאין בטיב נסוך והרי הן כתנוק בן יומו ליאסר מגען בשתיה לבד לרב וכן סתם יינם לא אסור בהנאה ועל זה סומכין בהרבה מקומות ליקח יין מן הגויים בחובותיהם כו' וסוף העלו בתוס' שאף על פי שכתב ר"ת דמתוך ההלכה אין ראיה ברורה להתיר מכל מקום לא היה אוסר כיון שפשט המנהג להתיר ודקדקו למצוא סמך למנהג ואפי' בסתם יינם שטעם אסורו משום בנותיהם ודברי התוספות הביאו הרא"ש והמרדכי ויש מקום לגמגם לסברת הרשב"א דסבירא ליה דאסור סתם יינם משום לתא דיין נסך שמא יהיה לו דין יין נסך גמור והר"ן עם שגמגם בסתם יינם שאין טעם לא בקיאי בנסוך מספיק להתירו כיון שטעם אסורו משום בנותיהם והביא ראיה לזה מגר תושב וכו' עוד חזר וכתב ויש להקל עוד ולומר דכל גוי דקים לן בגויה דלא פלח לעבודה זרה יינו מותר בהנאה ודחה ההיא דגר תושב כו' וכן דעת הרמב"ם ז"ל שכתב וכן כל גוי שאינו עובד עבודה זרה כגון אלו הישמעלים /הישמעאלים/ יינם אסור בשתיה ומותר בהנאה וכן הורו כל הגאונים אבל הנוצרים עובדי עבודה זרה הם וסתם יינם אסור בהנאה אלא שנראה מדבריו לכאורה שהנוצרים בכלל עובדי עבודה זרה הם ולא יצאו מכלל עובדי ע"ז אלא הישמעאלים שלא כדברי רשב"ם והמקומות שנהגו ליקח יין מן הגוים שאינם מחשיבים הגוים שבזמנם עובדי ע"ז ואיפשר לחלק בנוצרים שבזמן הרב ז"ל או שהרב ז"ל מלתא פסיקתא נקט ישמעאלים דקים לן בהו בלתי ספק דלא פלחי והוא הדין לכל נוצרים דלא פלחי דאף בנוצרים שבזמן הזה מקומות מקומות יש ולא פסיק' בהו מלתא ומכל מקום אין לנו אלא פשיטות המנהג שכתבו הפוסקים האלה שפשט להתיר וכדאי הוא זה לסמוך עליו בשעת הדחק לחשש' זו ואם נדון קטן זה אצל היין לחולה שאין בו סכנה כמו שנזכור לפנים יצא לנו התר באסור הנאה זו שכיון שאין אסורו אלא מדרבנן הרי הוא מותר כל שיש שם צער ואפילו בלתי סכנה וכדאיתא פרק כל שעה מר בר רב אשי אשכחיה לרבינא דקשייף לברתיה בגוהרקי דערלה אמר ליה אימור דאמור רבנן בשעת סכנה שלא בשעת הסכנה מי אמור אמר ליה האי אשת' צמירתא כשעת הסכנה דמי וא"ד ה"ק ליה מידי דרך הנאתן קעבידנא ואף על פי שכתב הר"ן שם וז"ל ואם באנו לחלק אפשר שאין מתרפאי' באסור הנאה של דבריהם כדרך הנאתן דדילמא קילי טפי איסורי תורה שלא כדרך הנאתן מאסורי דבריהם כדרך הנאתן ופירשו המפרשים ז"ל דשלא כדרך הנאתן לא מתסר אלא מדרבנן כדאמ' בגמ' דכל אסורין אין לוקין עליהן אלא כדרך הנאתן בר מכלאים וכו' והילכך אין מתרפאין בהן כלל אלא במקום סכנה אבל שאר אסורין כלהו כיון דלא אסרי שלא כדרך הנאתן אלא מדרבנן מתרפאין בהן אפי' בחולה שאין בו סכנה וסתם יינם לשאר אסורין דומה ולא לעבודה זרה שאין נהנין ממנו ואפי' במקום סכנה כדאמ' התם בכל מתרפאין חוץ מעצי אשרה ומחמת נזק שתית המים אין מקום להתיר שתית היין ולדמותו לחולה שאין בו סכנה שהותרו אצלו אסור אמירה לגוי ויש מי שאומר שהותר אצלו אפילו שבות שיש בו מעשה כמו שמבואר בדברי הפוסקים ואף על פי שלעת כזאת אין לו שום חולי אלא עתיד להיות דומה למה שהתירו הרבה מהפוסקים עשיית מדורה בשבת על ידי גוי משום דהכל חולין אצל האש ואף כאן הוא חולה אצל השתיה שתית היין וא"א לו (להמיתו) [להמנע] מהשתיה בכלל ולא לשתות מים ואפי' במצטער לבד קימא לן כר' מרינוס בפרק אף על פי דאמר גונח יונק חלב בשבת דמפרק כלאחר יד הוא ובמקום צערא לא גזור רבנן שאסורי אכילת אסור חמורים משאר אסורין ואפי' למי שהתיר כל אסור דרבנן בחולה שאין בו סכנה אכילת אסור לא הותרה לו כמו שכתב הרשב"א ז"ל בתשובה שלא מצאנו התר לאכילה ולשתיה אפי' באסורין דרבנן בחולה שאין בו סכנה אלא בבשולי גוים בלבד כמו שאמ' כל צרכי חולה נעשים על ידי גוי ובכלל כל צרכי חולה הוא שמבשל לצורך אכילתו אבל להאכילו שמנו של גיד ולהשקותו סתם יינם מן הדברים האסורים מדבריהם באכילה או בשתיה זה לא שמענו כו' והר"ן ז"ל בפרק כל שעה גבי ההיא דמר בר רב אשי אשכחיה לרבינא דקשייף לה לברתיה בגוהרקי דערלה כתב ז"ל וראיתי מי שכתב דמהא שמעינן דמתרפאין בכל אסורי הנאות של דבריהם כגון חמץ שעבר עליו הפסח וכלאי הכרם בחוצה לארץ אפילו בחולי שאין בו סכנה ומיהו לענין אכילה אין לנו דאיפשר שעשאום כשל תורה שלא להתרפאות מהם שלא במקום סכנה ואני אומר שאם באנו לחלק איפשר שאין מתרפאין אף באסור הנאה של דבריהם כדרך הנאתן דדילמא קילי טפי אסורי תורה שלא כדרך הנאתן מאסורים של דבריהם כדרך הנאתן עד כאן לשונו והרי דברי הכותבים ההם בדברי הרשב"א עצמם אבל בדברי הר"ן יש לספק במה שכתב ואם באנו לחלק איפשר שאין מתרפאין וכו' דשמא דעתו שלא לחלק בין הנאה לאכילה והוא חולק על הרשב"א ז"ל ובפרק אין מעמידין גם כן הזכיר זה הר"ן בארוכה ולא מצא ראיה לסמוך עליה להתר זה גם הביא שם דברי הרא"ה ומתוכם ירא' שדעתו דעת הרשב"א והנה לעשות מעשה בדבר יש לו לעשות באופן שיהיה עוד סניפין להתר להביא היין במזיגתו עם המים לידי בטול אם במה שירבה המים על היין ו' חלקים דבהכי בטל היין במים לדעת ר"י והראב"ד שפי' ההיא דפרק השוכר את הפועל בב' כוסות א' של חולין וא' של תרומה שמזגן וערבן זה בזה רואין את ההתר כאלו אינו והשאר מים רבין עליו ומבטלין בכוסות שוין שמוזגין מזיגה כדרכה על חד תלת שלפי זה אין כאן אלא ו' חלקי מים ואפילו הכי בטל שאף על פי ששאר האסור אינם בטלים בפחות מס' יין שאני שבו' חלקי מים נפגם והוה ליה נותן טעם לפגם דמותר כו' וכתב הרשב"א ז"ל דדעתו נוטה לדעתם ואף על פי שיש מי שחולק בזה ואם במה שישים המים תחלה ואחר כך ישפוך היין עליו שעם זה היין הנשפך שם ראשון ראשון בטל ואף על פי שיהיה לבסוף ביין כדי נתינת טעם כבר התבטל וכדאמ' פרק השוכר את הפועל כי אתא רב דימי א"ר יוחנן המערה יין נסך מחבית לבור אפילו כל היום כלו ראשון ראשון בטל ואף על פי שכתב רש"י ז"ל דלית הלכתא כר' יוחנן שהרי בא ר' יצחק והחמיר עליו דדוקא מצרצור קטן ובא רבין והחמיר עליו דדוקא כשנפל שם קיתון של מים תחלה כדאיתא התם כתב הראב"ד ז"ל דאף על גב דלית הלכתא כותיה לענין יין ביין מיהו גבי יין במים או מים ביין וכן לכל אסור שנמוח הלכתא כותיה שאם יפול האסור לתוך ההתר מעט מעט שאין בו כדי נתינת טעם בשעת נפילה אף על פי שנפל בו אסור כל היום כולו מותר דראשון ראשון בטל וכיון שנתבטל הרי הוא התר גמור ולא די לו שאינו מצטרף עוד לאסור אלא אף להתר מצטרף לבטל אסור הנופל בו אחר מכאן וכו' ועם שהרמב"ן והתוס' נחלקו על הראב"ד בזה מכל מקום כדאי הם דברי הראב"ד לעשותם סניף להתר זה בהתאסף יחד כל צדדי ההתר אשר כתבנו ומיהו דוקא במקטף קטיפי דבהכי מוקי ר"ת הא דר' יוחנן דמערה יין מחבית לבור בפרק הגוזל קמא ע"ש ואף על גב דאין מבטלין אסור לכתחלה דתנן פ"ח דתרומות סאה של תרומה שנפלה לתוך צ"ט סאין ואחר כך נפלה שם סאה של חולין אם בשוגג נפלה תעלה ואם במזיד הפילה לא תעלה מכל מקום אם עבר ובטלו בטל הוא אלא שאסרוהו למבטל כל שבטלו במזיד משום קנסא שלא יהנה ממעשיו הרעים והרי נסתלק מכאן אסור אכילת דבר אסור שכבר התבטל בהתר ועם שעדיין נשאר לנו אסור מבטל אסור לכתחלה וכשהוא מבטלו אסורא קעביד ובאסורי תורה דעת הראב"ד ז"ל שמן התורה אסור לבטל אסור לכתחלה מכל מקום לא חמיר האי אסורא ודאי כחומר אכילת דבר אסור ועוד שיש מי שסובר דבאסורא דרבנן שאין לו עקר מן התורה מותר לבטלו לכתחלה ולעניות דעתי דלדעת הר"ן ז"ל סתם יינם חשיב אין לו עקר מן התורה שלא נאסר אלא משום גזרה שכתב בפרק אין מעמידין גבי יין מנא לן אמר קרא אשר חלב זבחימו יאכלו מה מת אסור בהנאה וכו' ז"ל ואם תאמר דהכא משמע דסתם יינם נאסר משום לתא דיין נסך ואלו לקמן בגמרא אמ' דמשום גזרת בנותיהם נאסר יש לומר דאי לאו משום לתא די"נ מסתייה למיסריה בשתיה משום בנותיהן דומיא דפתן ושמנן אבל כיון דיין שנתנסך ודאי אסור בהנאה הוצרכנו לאסור אף סתם יינם אף בהנאה אף על פי שלא נאסר אלא משום בנותיהן שאם לא היינו אוסרין אותו כי אם בשתיה הרואין סבורין לומר שמשום נסוך נאסר ויבואו להתיר יין נסך ודאי בהנאה ולפיכך רצו להשוות יינות שלהם ומשום הכי אמרינן עלה דמתניתין מה"מ כלו' דאיכא שום חמרא ואפילו נתנסך ודאי שיהא אסור בהנאה וכו' וא"ת א"כ גזרת (בשתיהן) [בנותיהן] למ"ל תי' רש"י יין שנתנסך לע"ז מעוטא הוא ולמעוט' לא חיישינן וכו' והרי לפי דבריו אסור שתיית סתם יינם אין לו עקר מן התורה שלא נאסר אלא משום גזרת בנותיהם ואף על פי שהוא אסור בהנאה משום לתא די"נ ובכלל אסור הנאה הויא אסור שתיה גם כן מכל מקום אסור השתיה שעליו אנו דנין אינה אלא משום גזרה ועקר האסור אינו אלא משום גזרת בנותיהם ומעולם לא היינו אוסרים אותו בהנאה משום לתא די"נ אלא משום שכבר נאסר בשתיה משום בנותיהם וגזרה זו היתה מביאה טעות לחשוב היתר בהנאת יין נסך אבל לולי אסור השתיה שנאסר משום גזרת בנותיהן לא היינו אוסרים אותו בהנאה כמו שמבואר בדבריו ולפי הסברא הישרה כל כי האי גוונא אין עיקר מן התורה קרינן ביה וזה לשון הר"ן ז"ל גבי יין מבושל ואלונתית אלא שבזו י"ל שלא גזרו אלא על היין הראוי לנסך שעקר גזרתם אחששא דנסך אסמכוה והכי מוכח הא דאמר עלה במתני' דתנן ויין גויים אסור מנ"ל אמר רבא בר אבוה אמר קרא אשר חלב זבחימו יאכלו ישתו יין נסיכם ע"כ ויש בדברי הר"ן דקדוק שכתב וא"ת אם כן גזרת בנותיהן למ"ל וקושיא זו איני מכיר שהרי מבואר הוא לפי דבריו שלולי גזרת בנותיהן לא היינו אוסרין היין כלל ואסור הנאה דמתני' דמשום לתא דיין נסך לא באה לנו אלא מפני שכבר נאסר היין בשתיה ומשום גזרת בנותיהן ואם לא היינו אוסרין אותו בהנאה הרואין סבורין לומר שמשום נסוך נאסר ויבאו להתיר יין נסך ודאי בהנאה גם התירוץ שתירצו הגדולים דיין שנתנסך לא שכיח ולא מזבין ליה אינו עולה יפה לקושיא זו וצ"ל דהאי קושיא לא קימא על מה שכ' הר"ן ברישא בגזרת בנותיהן אלא על דברי התלמוד שאמר דיין שנתנסך לעבודה זרה אסור בהנאה מקרא דאשר חלב זבחימו ועלייהו כתב הר"ן ז"ל מה שכתב ברישא וגם הזכירם כאן שפי' דה"פ מה"מ כלו' דאיכא שום חמרא ואפילו נתנסך ודאי שאסור בהנאה וכו' ועלייהו מקשה הר"ן ז"ל דא"כ דיין שנתנסך ודאי אסור בהנאה מקרא גזרת בנותיהם למ"ל דמהאי טעמא יש לאסור סתם יינם משום יין שנתנסך ודאי ותי' דיין שנתנסך ודאי לא שכיחא וכו' ומשום הכי לא אסרו סתם יינם משום יין שנתנסך ודאי אבל הרשב"א ז"ל כתב בת"ה דכשגזרו על סתם יינם משום בנותיהם לא אסרוהו אלא בשתיה וב"ד שלאחריהם ראו שהורגלו הרבה לנסך ולפיכך הוסיפו באסור היין וגזרו על סתם יינם אסור הנאה משום ודאי וכו' ולפי דבריו אלה אף על גב דמתחלה אסור יין נסך לא היה לו עקר מן התורה השתא מיהת אסורו יש לו עקר מן התורה כיון שאסרוהו משום ודאי יינם דאסור מן התורה גם לפי דבריו אלה יש לספק במה שכתבנו לעיל להתיר הנאה בסתם יינם בחולי שאין בו סכנה דכיון דאסורו משום לתא דיין נסך יש להחמיר בו כעבודה זרה ממש שאין מתרפאין בה ואפילו במקום סכנה והרמב"ם ז"ל בפט"ו מהמ"א כתב אבל באסור של דבריהם מבטלין לכתחלה כיצד חלב שנפל בקדרה שיש בה בשר עוף ונתן טעם בקדרה מרבה עליו בשר עוף עד שיבטל הטעם וכן כל כיוצא בזה ונראה מדבריו דאפילו באסור שיש לו עקר מן התורה מבטלין שהרי בשר עוף חשיב יש לו עקר מן התורה כמו שכתבו התוס' פרקא קמא דביצה אלא שאין זה מספיק לנדון שלנו שעד כאן לא התיר הרב אלא כשנפל מתחלה אלא שלא היה בו כדי בטול דבכה"ג שרי להרבות בהיתר כדי לבטלו וכמו שהביא הר"ן ז"ל סברא זו שם אלא שיש לומר שמאחר שבאסור שיש לו עקר מן התורה כתב הרב ז"ל שאם נפל בהתר מועט מותר להוסיף בהתר כדי לבטלו באסור שאין לו עקר מן התורה מותר לערבו בידים שכשהתוספת בהתר אסור בדבר שעקרו מן התורה הערוב לכתחלה אסור בדבר שעקרו מדרבנן וכשהתוספ' בהתר [מותר] בדבר שעקרו מדאורייתא בדבר שעקרו מדרבנן הערוב לכתחלה מותר ויש להוכיח כן מדברי הרשב"א בתורת הבית הארוך שכתב ז"ל ומיהו באסורין שעקרן מדרבנן כבשולי גוים וכיוצא בה אם נפלה לפחות מס' מרבה עליה לכתחלה ומבטלה דגר' בפ"ק (דמ"ק) [דביצה] עצים שנשרו מן הדקל וכו' ודוקא כשנפל האסור לתוך ההתר ואין בהתר ס' לבטלו כי ההיא דעצים שנפלו לתוך התנור אבל ליטול אסור דרבנן ולבטלו ולערבו תוך התר מרובה כדי לבטלו (לה) [לא] ואפי' להוסיף על ההתר כדי לבטלו לא אמר' אלא באסורא שעקרן של דבריהם בלבד וכמו שאמ' ויש מי שאומר דאסורין דרבנן שאין להם עקר מדאורי' כבשולי גוים וגבינתם שאין להם עקר מדאוריית' אלא משום גזרה בלבד ותרומת חוצה לארץ מערבין אותה לכתחלה בידים בתוך רוב של התר ואוכלין אותה וכו' נמצאו ג' דינין בבטול האסורין הא' אסור תורה אפילו שעור דרבנן אף על פי שנפל לתוך התר שאין בו שעור לבטלו אין מוסיפין עליו התר כדי לבטלו ואם תמצא לומר שאין מערבין אותו בידים כדי לבטלו עבר ובטל או שרבה עליו בשוגג מותר במזיד אסור אסור של דבריהם שיש לו עקר מן התורה אין מערבין אותו בידים כדי לבטלו ואם עשה כן מזיד אסור אבל אם נפל מעצמו ואין בהתר כדי לבטלו מרבה עליו ומבטל' אסור של דבריה' שאין לו עקר בדאורי' כתרומה וחלת ח"ל מערבין ומבטלין אותו ברוב לכתחלה ויש אומרים שלא אמרו כן אלא בתרומת וחלת ח"ל אבל לא בשאר האסורים ויש לחוש לדבריהם עד כאן ויש בדבריו דקדוק שכתב תחלה ואפי' להוסיף על ההתר כדי לבטלו לא אמ' אלא באסורין שעקרן של דבריהם בלבד וכו' ואח"כ כתב אסור של דבריהם שיש לו עקר מן התורה אין מערבין אותו בידים כדי לבטלו ואם עשה כן מזיד אסור אבל אם נפל מעצמו ואין בהתר כדי לבטלו מרבה עליו ומבטלו שהוא סותר מה שכתב תחלה ונראה לי שהיא שהזכיר הרשב"א ז"ל שהם סוברים שאיסורין דרבנן שאין עקרן מן התורה מותר לערבן בידים הם חולקים על מה שאמר תחלה ואפי' להוסיף על ההתר לא אמרו אלא באסור שעקרן מדבריהם כו' וסוברים הסברא שהזכיר באחרונה שאפי' דבר שיש לו עקר מן התורה שנפל מעצמו תוך התר מועט מרבה עליו התר ומבטלו ובכח דבריו שכתב ויש אומרים שאסור דרבנן שאין להם עקר מן התורה מערבין אותם לכתחלה בידים הוא שאסור שיש לו עקר מן התורה שנפל מעצמו מרבה עליו ומבטלו שכשזה מותר זה מותר וכן בסוף דבריו שכתב וי"א שלא אמ' כן אלא בחלת ח"ל כו' בכח דבריו אלה הוא שדבר שעקרו מן התורה אפילו נפל מעצמו בהתר מועט אין מוסיפין בהתר כדי לבטלו שהאסור בזה אסור בזה וכסברא שכתב בתחלת דבריו ואפי' להוסיף על ההתר לא אמרו אלא בדבר שעקרו מדרבנן וכו' נמצא שעור דבריו שכתב תחלה שדבר שאין לו עקר מן התורה מוסיפין בהתר אבל אין מבטלין לכתחלה אפילו להוסיף על ההתר לא אמרו אלא בדבר שעקרו מדרבנן ואחר כך כתב שיש מי שחולק על ב' הדינים האלה שאמ' דאסורין דרבנן שאין להם עקר מן התורה מבטלין לכתחלה ולפי דבריהם אלה יהיה מותר באסור שיש לו עקר מן התורה להוסיף בהתר והרי מחלוקת על הג' דינים הנז' וכפי סברת הי"א שהזכי' כאן כתב נמצאו ג' דינים בבטול האסורין הא' אסור תורה ב' אסור דרבנן שיש לו עקר מן התורה אם נפל מעצמו ואין בהתר כדי לבטלו מרבה עליו וכו' ג' אסור שאין לו עקר מבטלו בידים ויש חולקים על הב' דינים האלה שאומר שלא אמ' מותר לערב לכתחלה אלא בחלת כו' אבל בשאר אסורין אפילו אין עקרן מן התורה אין מבטלין לכתחלה ולפי דברי אלה באסור שיש לו עקר אפילו נפל מעצמו אין מרבין בהתר והרי היא מחלוקת על הב' דינים הנז' ומסכים למה שכתב תחלה זה נראה בהבנת דברי הרשב"א וכל היוצא מזה דלהרבות בהתר בדבר שיש לו עקר מן התורה ולערב לכתחלה בדבר שאין לו עקר דינם שוה וכשזה אסור זה אסור וכשזה מותר זה מותר ומעתה מאחר שמצאנו לו לרמב"ם ז"ל שהוא כותב בבשר עוף בחלב שיש לו עקר מן התורה כדכת' התוספות פרקא קמא דביצה שאם נפל בהתר מועט מוסיפין בהתר עד כדי בטול ממנה נלמוד באסור שעקרו דרבנן שמותר לערבו לכתחלה אלא שכפי הנראה שהרב לא למדה לזו אלא מההיא דפרקא קמא דיום טוב דעצים שנשרו מן הדקל מרבה עליהן וכו' וההיא אין עקרה מן התורה ואפי' הכי ס"ל לרב ז"ל דדוקא להרבות בהתר אבל לערב לכתחלה לא ומעתה צריך לומר או שאין הרב ז"ל מחלק בין אסור שעקרו מן התורה לעקרו מדרבנן דבשניה' מרבין בהתר אבל לא מערבין לכתחי' או דבשר עוף חשיב ליה אין לו עקר מן התורה וכמו ש' /שכ'/ המרדכי בפ' כל הבשר וסובר הרב דבאסור דרבנן שאין לו עקר אין מערבין לכתחלה אבל מרבין בהתר והוא כסברת הי"א שכתב הרשב"א ז"ל שאומר שלא אמר' כן אלא בחלת ח"ל וכו' אבל לא בשאר אסורין וכתב עליה הרשב"א שיש לחוש לדבריהם ואפי' המחמירים האלה לא החמירו אלא בערוב לכתחלה אבל בתוספת על ההתר מותר וכמו שהיא לסברת הרשב"א ז"ל שכת' תחלה שסברא זו עצמה היא הסברא שכתב בתחלת דבריו וכן הם דברי בעל הטורים ויש מי שנטה מזה ותמה על ר"י בעל הטורים ולפי זה יש נפקותא בידיעת דבר שיש לו עקר מן התורה או אין לו עקר ואפי' לדברי המחמירים שלא כדברי המפרש הנז' שנטה מזה וכתב שאין נפקותא. מעפר דל:
 
אליהו ן' חיים:
שו"ת ראנ"ח סימן קיג
 
שאלה איש יהודי הי' לוה מקראי א' מעות ברבית קצוצה ופורע לו הרבית והקרן וחוזר ולוה ממנו ופורע לו ומת הקראי ההוא ונשאר היהודי חייב לו סך מעות שהלוה לו טרם מותו ויורשי הקראי תובעים הסך מהיהודי והיהודי מחשב מה שנתן לו מהרבית שהוא נתון שלא כדין ומנכה אותם מהחוב שהוא חייב לו ואינו מודיע זה ליורשיו ורוצה להשבע בסתם שאינו חייב לו אלא כל כך מעות מה שישאר בידו אחר שינכה כל רבית קצוצה שנתן לו:
 
תשובה אין ספק שכל הרבית שלקח הקראי מן היהודי הוא לקוח שלא כדין ואם היא רבית קצוצה יוצאה בדיינים דלא גרע ממשומד דשוו כל הפוסקים שאסור ללוות ממנו דאף על פי שחטא ישראל הוא ואף על פי שרבים מעמי הארץ נוהגים היתר בנתינת הרבית לקראי לא מפני שיש להם על מה שיסמוכו כלל אלא אסורא קא עבדי ומן הדין יש לו ללוה אצל הקראי כל מה שלקח ממנו לרבית והרי הוא מנכה אותו ממה שחייב לו ויש מקום לומר שהרי זה יכול להשבע בסתם שאין לו לקראי המת אצלו אלא כל כך אחר שינכה סך הרבית שהקראי חייב לו כיוצא לזו כתב הרא"ש ז"ל בתשובה ששאלוהו גוי שמשכן משכון לישראל על מנת שאם לא יפדנו לזמן פלוני שיהיה שלו ושיוכל להשב' כי אם יאמר האמת יחייבוהו בדין הגויים והשיב דע כי בדיני הגוים צריך להשבע להכחיש העד שלא משכן לו כלום וזו השבועה איני מורה בה התר אבל אם יוכל להשבע שאין לו בידו כלום משלו זו שבועה מותרת היא כי בדיני הגוים אסמכתא קניא ע"כ דברי הרא"ש ז"ל ויש מהם כדמות ראיה לנדון שלנו אלא דיראה דהך דהרא"ש עדיפא מנדון דידן שהמשכון קנוי לו כפי דיני הגוי והגוי מכרו לו בתנאי ההוא שהתנה עמו והוא קנאו ונהיה שלו וכשהוא נשבע בקושטא קא משתבע מה שאין כן בנדון דידן שלא נתן הוא המעות בתורת פרעון אלא שהוא מחשב הנמצא בידו בעד מה שיש לו אצל בעל המעות וזו אין להביא ראיה עלי' מדברי הרא"ש ז"ל וק"ל ובפרק השולח גבי כתובת אלמנה כתב הר"ן ז"ל ומדאמרינן אם נהניתי מכתובתי כלום משמע דבלשון זה נשבעה וסגי בהכי ומכאן שמי שגזל את חברו וחברו חייב לו ממון ומשביע אם נפרע שאינו יכול לישבע שלא נפרע שאותו ממון שגזל עולה לפרעון עכ"ל ויש ללמוד מדבריו דהוא הדין שהחייב יכול להשבע שפרע אותו ממון כיון שהגזל שגזל פלו' (החוב) עולה לפרעון [החוב] אבל יש להביא ראיה מפ"ק דמציעא גבי שבועה דמתניתין דאמ' אביי חיישינן שמא מלוה ישנה יש לו עליו ופרש"י ז"ל אביי אמר וכו' טעמא דמתניתין לאו כדרבי יוחנן דאי הוה חשיד לן אהולך ותוקף בטלית חברו חנם ה"ל חשוד אשבועה אלא חיישינן שמא מלוה ישנה יש לו עליו על זה ומכיר בו ששכחה ויכפור בו והולך ותוקף בטליתו ונשבע שיש לו בה דמי חציה וטלית זו שלו דהא אפי' גלימא דעל כתפיה שעביד ליה וכו' נרא' מכאן דמצי איניש למעבד דינא לנפשי' לחשב מה שחברו חייב לו ולזכות במידי דחבריה ולהשבע שהוא שלו והוא הדין בנדון דידן יכול להשבע שאינו חייב לו כלום על סמך מלוה ישנ' מהרבית שיש לו אצל הקראי ואף על פי שמפשט דברי התלמוד נר' דאינו נשבע כן שהרי אביי יהיב טעמא על שבוע' דמתני' דחיישי' שמא מלו' ישנ' יש לו עליו ולהכי רמו עליה שבועה כדי שיפרוש ולא ישבע ומשמע שאינו נשבע כשיש לו מלוה ישנה זה אינו שהרי מדברי רש"י ז"ל נראה בהדיא דנשבע הוא שהיא שלו משום מלוה ישנה ועוד דבתר הכי פריך ולא אמרי' תפיס מספקא משתבע נמי מספקא והיאך אפשר לומר דמעקר' הוה ס"ד דאפי' בודאי מלוה ישנה לא משתבע והשתא פריך משתבע נמי מספקא ותלמודא אסיק פרשי אינשי מספק שבוע' משמע שבודאי יש לו מלוה לא פרשי אלא ע"כ כשאמר אביי חיישינן שמא מלוה ישנה וכו' לא אמר כן אלא לתרץ דלא חשידי אממונא אבל לעולם ס"ל דשבועת המשנה דרמו רבנן עליה כי היכי דלא תהא טענתו שקר ופריך א"ה לשקול בלא שבועה דכיון דאמרת דלא חיישת שמא הולך וכו' דשמא מלוה ישנה יש לו וכו' אם כן שבועה זו למה וקצת מן הפוסקים למדו מזו דאין הנשבע צריך לברר בשבועתו כשאומר שאינו חייב מאי זה צד אינו חייב אלא נשבע סתם איני חייב לך ופטור מדנשבע כאן סתם ובהגהת אשירי גבי הכופר בפקדון פסול לעדות כתב וז"ל כגון שנשבע שלא הפקידו אצלו ובאו עדים והעידו שהפקידו אצלו אבל אם היה נשבע בסתם הכי נמי דכשר לעדות דחיישינן שמא מלוה ישנה יש לו עליו משמע דאם יש לו מלוה ישנה יכול להשבע סתם שאינו חייב לו ואף על פי שהנמוקי בפרקא קמא דמציעא כתב וזה לשונו ואף על גב דאמ' הכא דבשטוען כלה שלי משום מלוה ישנה לא חשיד אממונא לאו למימרא דמצי למעבד הכי ולעכוביה נפשיה בחוביה שיהא שלו דמאן שם ליה כדאמרי' פרק אלמנה נזונת אלא דאיהו טעי ומורי התר אבל ודאי מאן דאית ליה זוזי גביה חבריה ונקיט מניה משכון או פקדון א"ל למלת' בצורתא בבי דינא וטעין על האי פקדונא כל מאי דאית ליה גביה ומהימן בשבועה עד כדי דמיו לאו למימר דהעושה כן הוא עובר אלא דלכתחלה אין לעשות כן: ועוד שאם היה הדבר אסור גמור לא היו הפוסקים מורים שהאומר איני חייב לך סתם ואינו רוצה לפרש דנשבע סתם בלתי ברור ואין כופין אותו לפר' אי משום מלוה ישנה אומ' שאינו חייב או שאינו חייב לו כלל. ועוד שנראה דעד כאן לא אמר כן הנמוקי אלא בכגון עובדא דמתניתין דאוחז בטלית דאיכא למימר מאן שם ליה וכמו שכתב בפירוש אבל מי שיש לו דמים אצל חברו ובאו לידו מעות משל חברו יכול הוא לחשב אלו כנגד אלו ולטעון איני חייב לך סתם ומשתבע ליה וזה נראה ברור ונכון ומוכרח מדברי הנמוקי שתלה טעם הדבר מאן שם לך. וכן מצאתי דהריב"ש ז"ל בתשובה שכתב משם אחד מן האחרונים שכתב וזה לשונו מיהו הא דחיישינן למלוה ישנה לאו למימרא דדינ' הכי דמשום דאית ליה מלוה ישנה גביה מצי למי' דידי היא אלא דאיהו טעי ומורה התרא לנפשיה בהכי אבל ודאי מאן דאית ליה זוזי גבי חבריה ונקיט משכונ' או פקדונא מניה לא מצי לעוכוביה /לעכוביה/ לנפשיה דמאן שם ליה אלא אמר לה למילתא בצורתא בבית דין וטעין על ההיא פקדונא כל מאי דאית לי' גבי' ומהימן עד כדי דמיו בשבוע' א"נ תפש מידי מדידיה וטעין עליה דעביד איניש דינא לנפשי' ואפילו בלאו במקום פסידא נמי אבל במלוה ומלוה יכול הוא לתפוס מה שיש לחברו בידו ולומ' שאינו חייב לו כלום דחושבנא בעלמא הוא וכו' הרא"ה ז"ל עכ"ל והרי זה מסכים למה שכתבנו דעד כאן לא אמ' כן אלא בההיא דטלית דאיכא למימ' ביה מאן שם לך אבל במלוה ומלוה יכול לומר איני חיי' לך כלום ולהשבע כן דבהכי עסיק הרא"ה ז"ל דבלא שבועה לא יפטר כשהוא אומר איני חייב לך כלום יראה מכל מה שכתבנו שהאיש הזה כיון שיש לו אצל הקראי רבית שהוא חייב להחזירו לו ויוצאה ממנו בדיינין יכול לעכב מה שהו' חייב לקראי בשביל מה שהקראי חייב לו ולטעון סתם שאינו חייב לו כלום ולהשבע על כך אלא שכל זה אם היה הקראי ההוא שלקח הרבית ממנו קים שהיתה הרבית יוצאת ממנו בדיינין אי ציית לדינא אבל כיון שהקראי מת אין הרבית יוצאה בדיינין מיורשיו כדקתני בפ' הרבית הניח להם אביהם מעות של רבית אף על פי שיודעין שהן של רבית אינן חייבי' להחזיר ואם כן אין זה יכול לומר שאינו חייב מפני מה שהם חייבים לו מהרבית שאינ' חייבי' לתת לו כלום שמא תאמר אף על פי שאמ' שאין היורשין מחזירים רבית שאכל אביהם היינו להחזיר ולהוציא מהם אבל אם הלוה חייב למלוה שאכל ממנו רבית ומת אינו פורע ליורשיו ומנכה מהחוב הרבית שאכל ממנו כיון שהלוה יש לו בידו ממעות אביהם ואין זה כמוציא מבניו והרי זה כמי שעדין חייב מעות של רבית לאביהם שאין מוציאין מידו ואין זה בכלל הניח להם אביהם מעות של רבית אינם חייבים להחזיר אם כן באנו למחלוקת הגדולים בכל סלוקי בלא זוזי אי אפוקי מניה הוא או לאו דבפרק איזהו נשך אמרינן אמר מר בריה דרב יוסף משמיה דרבא האי משכנתא באתרא דמסלקי אכל מלוה שעור זוזי מסלקינן ליה בלא זוזי אבל טפי לא מפקינן מניה ולא מחשבי משטרא לשטרא וכו' אמר רב אשי השתא דאמרת אבל טפי לא מפקינן מיניה אכל שיעור זוזי נמי לא מסלקינן ליה מ"ט כל סלוקי בלא זוזי אפוקי מיניה הוא והרי"ף ז"ל למד ממנה דבכל ענין סלוקי בלא זוזי אפוקי מיניה הוא שכתב לעיל גבי משנת המלוה את חברו לא ידור בחצרו חנם ז"ל והלוהו ודר בחצרו דלאו אדעתא דהכי אוזפיה אבק רבית היא ואינה יוצאה בדיינים ולא תימא דה"מ היכא דפרע ליה זוזי באוזפיה והדר קא תבע באגר ביתיה אלא אפילו קתבע ליה מקמי דלפרעיה לא מחייבינן ליה לנכויי שעור אגר ביתיה כדאמרינן לקמן אמ' רב אשי השתא דאמרת וכו' דכל סלוקי בלא זוזי אפוקי מיניה הוא הנה הוא ז"ל סובר דהא דרב אשי לאו דוקא במקו' דאיכא משכנת' דכשאתה מסלקו בלא זוזי אתה מוציא מידו המשכון והוי אפוקי מיניה אלא אפילו במקום דליכא משכון כל סלוקי בלא זוזי אפוקיה מניה הוא ובזה הסכים גם הרמב"ן ז"ל וכן דעת הרמב"ם ז"ל שלא לחלק בין משכנתא ובין אין משכנתא אבל רבינו אפרים והר"ז הלוי ז"ל בס' המאור אמ' דלא אמ' כל סלוקי בלא זוזי אפוקי מניה הוא אלא במשכנתא דהוי ברשותיה לגמרי דלא מצית לסלוקי ליה עד דיהיב ליה זוזי וכמי שגבה חובו דמי הילכך כל סלוקי בלא זוזי אפוקי מיני' הוא אבל הלוהו דלאו אההוא ביתא אוזפיה ואי בעי מפיק ליה מההוא בלא זוזי סלוקי בלא זוזי לאו אפוקי מיניה הוא ומנכי' ליה אגר ביתא ודעת הרא"ש ז"ל כדברי ה"ר אפרים וכן דעת הראב"ד ז"ל כמו שנראה מדבריו בהלכות מלוה וכמו שכתב בעל התרומות משמו שאם קבל א"ב בגוונא דהוי אבק רבית אפי' יהיב ליה שעור פלגא קרנא בתורת רווחא מחשבינן ליה ולא משלם אלא פלגא אחרינ' וקרעי' לשטר' ולא אמ' (בכל) [בכי] הא סלוקי בלא זוזי אפוקיה מניה הוא דלא אתמר אלא במשכנתא דהיכא דקימא תיקום אבל בזוזי היכא דקימא לוקמו ואם נפל לידי עבידנא בה עובדא והנה הסכמת כל הגדולים האלה דלא אמ' סלוקי בלא זוזי אפוקי מניה הוא היכא דליכא משכון ומלבד דעתם זו יש לנו דעת הרמב"ם ז"ל שהוא סובר דלא אמ' סלוקי בלא זוזי אפוקי מיניה הוא אלא כשאתה מסלקו בלא כלום אב' כל שנותן לו מקצת ומנכה לו קצ' לאו אפוקי מיניה הוא אלא שכל האחרונים דחו סברא זו בשתי ידים ומ"מ נראה דנ"ד תלוי במחלוקתן של גדולים אלה דלהרי"ף והרמב"ן ז"ל דסבירא להו דכל סלוקי בלא זוזי אפוקי מניה הוא ואפילו במקום דליכא משכון הכא נמי אם אתה אומר לסלק יורשי הקראי בלתי מעות מפני הרבית שלקח אביהם הרי מוציא אתה מהם רבית שאכל אביהם שאינו בדין להחזירו ולדעת ה"ר אפרי' וסיעתו שאומ' דכל שאין משכון לאו אפוקי מניה הוא איפשר לומר שהרי לוה זה אינו חייב ליורשי הקראי כלום דה"ל כאלו עדין לא נתן הרבית לקראי שאינו נותנו להם אף על פי שאם היה גובהו לא היו היורשים חייבים להחזיר כיון דכל כי האי גוונא לאו אפוקי מניה הוא אלא שיש לומר דבנדון זה כ"ע מודו דחשיב כמוציא מיורשי הקראי אם לא יפרע להם מה שחייב לאביהם כיון שאין הרבית שנתן לקראי בעד החוב הזה שבידו עכשו אלא בעד חובו' אחרי' שפרעם הכל קרן ורבית וזה חוב אחר והוא רוצה לנכות דמי חוב זה בעד רבית שפרע לו בשביל חובות אחרים וכל כי האי גוונא אפי' מאן דאית ליה דסלוקי בלא זוזי לאו אפוקי מיניה הוא מודה דאין מחשבין חוב אחד בעד רבית חוב אחר כדאמרי' פרק איזהו נשך אמר מר בריה דרב יוסף האי משכנתא באתרא דמסלקי אכל מלוה שעור זוזי מסלקינן ליה בלא זוזי אבל טפי לא מפקי' מניה ולא מחשבי' משטרא לשטרא ופרש"י ז"ל ולא מחשבי' משטרא לשטרא אם חייב לו מעות בשטר אחר אין העודף הזה שאכל פרעון לחוב השטר האחר דהאי אפוקי מניה הוא מה שאכל כבר. ומעתה מדמר בר רב יוסף נשמע לדעת הסוברי' דהיכא דליכא משכון מסלקי' ליה ולא חשיב אפוקי מניה דלא מחשבי' משטרא לשטרא דאחשובי משטרא לשטרא לכ"ע אפוקי מניה הוא ואם כן לפי זה לדעת כל הפוסקים חשיב אפוקי מניה וכיון דחשיב אפוקי מניה אין לנכות מחוב זה רבית שנתן לאביהם כיון שאינם בדין להחזיר רבית שאכל אביהם וכיון שאינם חייבין לו כלום שיחשב מה שהוא חייב להם כנגד מה שחייבי' לו אין לו להשב' שאינו חייב להם דחוב שעליו אינו פטור ממנו כלל וליכא למימר דיש לצדד להתר שאפי' כשת"ל דכל כה"ג אפוקי מניה הוא מ"מ זה הלוה אינו אלא כמוציא מיד הקראי עצמו שהוא חייב להחזי' הרבית מן הדין ומוציאין ממנו ולא כמוציא מיד בניו שאינם חייבים להחזיר ואין מוציאין מהם דמשעה שלוה חוב זה שהוא חייב לקראי יצאו מעות אלה כנגד מעות של רבית שלקח הקראי ממנו שהוא חייב אותם לו מן הדין ומוציאין ממנו וכיון שהקראי חייב ללוה והלוה לקראי יצאו אלה כנגד אלה מפני הקראי ואין ללו' אצל הקראי כלום ולא ליורשי הקראי אצל הלוה כלום זה אינו דלא חשבי' חובות אלו פרועים מאותה שעה ואין לזה אצל זה כלום אלא שעבוד שניה' קיים והקראי חייב ללוה והלוה לקראי וחוב שהלוה חייב לקראי נגבה ממנו וחוב שהקראי חייב ללוה כיון שמת שאינו בדין עוד שיצא מיד בניו אין מוציאין מהם אבל גובין חובם מהלוה ואין גובין חוב אביהם מהם וראי' מדאמרי' פ' שני דייני גזרות דשנים שהוציאו שט"ח זה על זה זה גובה וזה גובה ודכ"ע היכ' דלאו הפוכי מטרתא הוא זה גובה וזה גובה ולא אמרי' יעמוד כל אחד בשלו ותו אמ' התם גבי מתניתין דזה גובה וזה גובה רמי בר חמא אמר הכא ביתמי עסקינן דיתמי מיגבא גבו אגבויי לא מגב' מנייהו והא דאמרינן התם אמר רבא ב' תשובות בדבר חדא דזה גובה וזה גובה קתני ועוד לגבינהו ארעא ליתמי ולהדר וליגבינהו מנייהו ואסקוה בקשיא לא פליג אלא דליכא לאוקמי מתניתין בהכי אבל כל שאין ליתומים קרקע ואין לאידך קרקע מודה רבא דהיתומים גובין מטלטלין מאידך ואידך לא גבי מטלטלין מהם דמטלטלי דיתמי לא משתעבדי שמא תאמר דנהי דמעיקרא הוה אמרי' דהיכא דלית להו ליתמי קרקע דהם גובין מבעל חוב ובעל חוב אינו גובה מהם מכל מקום למסקנא שאמ' גבי אית להו ליתמי זבורית ולבעל חוב בינונית דהיכא דתפס תפס הוא הדין בענין שאין ליתומים קרקע ולבעל חוב יש קרקע דהיכא דתפס תפס ולא יפסיד אידך ואפילו בלאו טעמ' דרבא דלגבינהו קרקע ולהדר וליגבי מינייהו וכן כשאין קרקע לא ליתומים ולא לבעל חוב דלא אמרינן דליגבו יתומים מבעל חוב ובעל חוב לא ליגבי מיתומים כיון שאין לו קרקע אלא כיון דתפס תפס דאם לא כן לוקמה למתניתין בהכי דלית להו קרקע לא ליתומים ולא לבעל חוב דלא שייכא תו תשובה שנית דרבא דהשיב דלגבינהו קרקע ולהדרא וליגבי מנייהו כיון שאין לו לבעל חוב קרקע לאו מלתא היא דנראה דלא אמרי' היכא דתפס תפס אלא בכי האי גוונא דאית להו ליתומים זיבורית ולבעל חוב בינונית וכו' דיזכה הבעל חוב בבינונית שלו אבל לזכות בדבר שאין היתומים חייבים בו כלל לא אמרינן: וכן כתב הרמב"ן ז"ל כמו שכתב הריב"ש משמו והר"י בעל הטורים כתב בחשן המשפט וזה לשונו ואם מת אחד מהם והניח יתומים קטנים ולא הניח קרקע מדינא דגמרא היתומי' גובין מן השני מטלטלין והוא יפסיד ואם הוא פקח יגבה אותם קרקע וחוזר וגובה אותה מהם וכו' נרא' מכאן דכל היכא שזה חייב לזה וזה חייב לזה שעבוד כל אחד קים הוא ואינו כמו שפרע חובו הואיל והלואה הוה וכן כתב הרמב"ן ז"ל בפירוש וכמו שכתב משמו הריב"ש ז"ל בתשובה ומה שכתב הרב המגיד ז"ל בפרק כ"ד מהלכות מלוה בשם הרמב"ן והרשב"א ז"ל דאם מת אחד מהם אפילו הניח יתומים קטנים דאינם בני גוביינא עד שיגדלו זה עומד בתוך שלו וזה עומד בתוך שלו דכיון דתפס תפס לא אמ' כן אלא לענין גבייה מיתומים קטנים דטעמא דאין גובין מהם משום חששא דהתפס' צררי דהויא חששא קלישא ומשום הכי לא מהניא היכא דתפס אבל אמ' כיון דתפס תפס ויצא להם זה מאותה שאמ' שם דאף על גב דמיתמי לא גבינן אלא זבורי' אם יש לו לזה בינונית כל אחד עומד בשלו ולא אמ' דכי גבי זבורית מיתומים ויגבו יתומים בינונית ממנו דכיון דתפס תפס אבל בענין שאין היתומים חייבין כלום אפי' תפס לא מהני וכן הם דברי ר"י בעל הטורים שהביא ב' הדינים האלה שאין גובין מהיתומים ואחר כך כתב משם הרמב"ן ז"ל דיתומים קטנים אין ממתינים עד שיגדלו וכן הם דברי הנמוקי שכתב בפרק שני דייני גזרות ז"ל וא"ת ונוקמה ביתומי' קטנים שהן גובין עכשו ואין נזקקין לגבות מהם עד שיגדילו יש לומר דמהא שמעינן דכי היכי דלענין עדית וזבורית אמרינן דכי היכא דתפיס תפיס ה"נ לענין אין נזקקין ליתומים קטנים דכיון דטעמא דאין נזקקי' ליתיה אלא משום חשש צררי לא אלימא האי חששא דנפיק מהאי וניתיב להאי הא קמן דלא אמרי' היכא דתפס תפס אלא לענין שיעמוד המלוה בשלו ולא נגבה לו זבורית דיתומים או שיפרע מחובו אפילו כשהיתומים קטנים אבל לזכות בדבר שלא היו היתומים חייבים בו כלל כגון שלא הניח אביהם קרקע דמדינא דגמרא מטלטלי דידהו לא משתעבדי לב"ח וב"ח חייב לאביה' גובין היתומים ואין מגבין מהם ולא אמרינן בכי האי גוונא היכא דתפס תפס והא דלא מוקי מתניתין דזה גובה וזה גובה אליבא דרב ששת בכי האי גוונא שאין קרקע לא ליתמי ולא לבעל חוב שהיתומים גובין מטלטלין מבעל חוב ובעל חוב אינו גובה מטלטלין מהם דלא שייכא תו תשובה שנית שהשיב רבא אאידך אוקמתא דיש קרקע לבעל חוב ולא ליתומים דלגבינהו קרקע והדר ליגבי מנייהו היינו משום דמכל מקום תשובה ראשונה שהשיב רבא אאידך אוקמתא דזה גובה וזה גובה קתני שייכא הכא נמי ולא בעי' לדחוקי זה גובה וזה ראוי לגבות ואין לו לגבות וא"ת אם כן ביתומים קטנים נמי לא מצי לאוקמיה דקתני זה גובה וזה גובה ואם כן נפלה לה דיוקא שדקדקו המפרשים מדלא מוקי לה למתני' ביתומים קטנים דכי היכי דלענין עידית וזבורית אמרי' דכיון דתפס תפס הכי נמי בענין יתומי' קטני' יש לומר דיתומים קטנים אף על גב דהשתא אינו גובה מהם מכל מקום כיון שלכשיגדילו גובה מהם שייך שפיר בהו זה גובה וזה גובה ואף על גב דאין שניהם גובין בזמן אחד כיון שמכל מקום גובין מהם מה שאין כן כשאין להם קרקע דלעולם לאו בר גובייאנא /גוביינא/ הוא ולא שייך בהו כלל זה גובה וזה גובה וזה פשוט ואם כן ע"כ הא דלא מוקי לה ביתומים קטני' משום דכיון דתפס תפס כל היוצא מזה דכל שנים שחייבין זה לזה שעבוד שניהם קיים וזה חייב לזה וזה לזה וזה גובה וזה גובה ולא אמרינן יצאו אלה כנגד אלו ואם מת אחד מהם לא חשבינן תפיסת שכנגדו תפיס' מחיים ואם כן בנדון דידן לא חשבינן מה שהלוה תפס מהקראי בהיותו חי תפישה מחיים ופרעון למה שהקראי חיב לו אלא חוב שלו על הקראי נפל לפני יורשיו וכיון שהם מעות של רבית שאינה יוצאה מהם אין לו כלום אצלם ומן הדין הוא חייב לפרוע ליורשי הקראי ואינו גובה מהם דבר אלא שאם הלוה אמר לקראי בהיותו חי שהוא תופס מה שהלוהו בשביל חוב שהוא חייב לו מצד רבית שלקח ממנו איפשר דבכי האי גוונא חשיב תפישה מחיים וכיוצא לזו כתב הריב"ש ז"ל בתשובה על דברי הרמב"ן ז"ל שכתב בההיא דזה גובה וזה גובה שאם מת אחד מהם שאינו גובה מן היתומים וכתב הריב"ש ז"ל שאם אמר מחיים שהוא תופס מה שבידו בשביל חוב שחייב לו איפשר דחשיב תפיסה מחיים אלא שיצטרך עדים להעיד שאמר כן מחיים אבל כל שלא אמר כן מחיים לכ"ע לא חשיב תפיסה אלא שעבודו קיים ואם הוא בענין שאין נגבה מהיתומים אינו גובה כלל ופשיטא שאין לחלק ולומר דדוקא הלואה והלואה דברשות תפש ותחלת תפישתו כדין הוא דאמ' דשעבוד שניהם קיים אבל בכי האי גוונא דלקח ממנו רבית שמעיקרא בא לידו שלא כדין ובכל שעה ושעה בעמוד וחזור קאי לא אמ' דשעבודו קיים אלא מיד שבאו מעות שלו ביד הלוה יצאו כנגד מה שחייב להחזיר לא אבל הריב"ש ז"ל בסימן שצ"ז כדי לישב דברי הרמב"ן ז"ל שהוקשו לו שם הוצרך לו' דכשהוא מלוה ומלוה וזוזי וזוזי והא' כופר במה שחייב ותובע לחברו חובו בבית דין הרי הוא כאלו אומר עשיתי חשבון ואתה חיב לי כך אם כן גם זה יכול לעשות חשבון ולומר עשיתי חשבון שאני חייב לך דב' והרי שניה' נסכמים בחשבון ולפי דבריו אלה איפשר לאומר לומר דהכא נמי שהדב' ידוע שהרבית כשלקחו אין דעתו להחזירו וגם שאחר כך נותן לו המעות בתורת הלואה והרי זה כופר גמור במה שיש לו בידו משל לוה ואף שכנגדו יכול לומר שאינו חייב לו וה"ל כאילו החשיבו ביניהם ושניהם נסכמים בחשבון וכל שכן שהיה מקום לומר שאפילו אם היה לוקח הרבית חי אינו יכול לומר שאינו חייב לו כיון דאפי' למאן דאמר דרבית קצוצה יוצאה בדיינים לא אמ' אלא דכופין אותו משום מצות דוחי אחיך עמך אבל לא שבית דין יורדין לנכסיו וכמו שכתב הנמוקי בפרק איזהו נשך וז"ל רבית קצוצה כופין אותו בית דין להחזיר משום מצות דוחי אחיך עמך ומכין אותו עד שתצא נפשו כמו בשאר מצות עשה אם אמ' סכה איני עושה לולב איני נוטל שמכין אותו עד שתצא נפשו כדאמרינן פרק הכותב אבל אין בית דין יורדין לנכסיו לפי שאין נכסיו משועבדים תדע דאם לא כן בנים נמי לחייבי לאהדורי כשהניח להם אביהם אחריות נכסי' כדרך שאמ' בגוזל שחייבין להחזיר אם הניח להם אביה' אחריות נכסים כן דעת הרשב"א ז"ל והסכים לדעתו הרנב"ר ז"ל והיינו יוצאה בדיינים דקאמר רבי יוחנן ע"כ: וכן הם דברי הריב"ש ז"ל בתשובה סימן תס"ה וז"ל ונראה דמעות של יתומים שהלוו אותם ברבית קצוצה אינה יוצאה בדיינים דכי אמרינן רבית קצוצה יוצאה בדיינים היינו משום דכתיב וחי אחיך עמך ודרשינן אהדר ליה כי היכי דניחי עמך ובית דין כופין אותו להחזיר כשאר מצות עשה וכו' ולא שב"ד יורדין לנכסי מלוה ומחזירין ללוה דשעבוד נכסים ליכא כלל והיינו דבהניח להם אביהם מעות של רבית אינם חייבין להחזיר וכו' ואלו בגזל מחייבי וכו' אלא ודאי ליכא הכא שעבודא כלל אלא עשה דוחי אחיך עמך וכן מצאתי לקצת מן האחרונים ז"ל ע"כ וכיון דאין כאן שעבוד נכסים ואינו חייב להחזיר אלא משום מצות דוחי אחיך יש מקום לומר שאין זה יכול לומר שאינו חייב לו דבר מפני שהוא חייב להחזיר לו משום מצות דוחי אחיך:
שו"ת ראנ"ח סימן קיד
 
שאלה ראובן דר בבית א' שירד בו בתורת משכנתא בנכייתא מיד שמעון ואחרי מות שמעון גבתה את הבית בכתובתה ובא ראובן והוסיף עוד דמים על המשכנתא הנז' ויש לו שטר קנין עשוי בכל תוקף כמנהג כל שטרי קנין גמור איך קנה חזקת הבית ההוא מהאשה פלונית ובסוף השטר כתוב וכל זמן שתערער נתחיבה מעכשיו לתת לפ' השלשים אלף לבנים בחוב גמור מעות מדודים וברשותה נהיו בניה ערבים כייפי"ל בי"ל מאל בעד השלשים אלפים לבנים וכו' גם ביד האשה שטר אחר זה נוסחו בפנינו חותמי מטה בא פלו' וא"ל דעו לכם איך קניתי מפ' אלמנת פ' בשלשים אלפים לבנים את חזקת הבית ונתנה לי ערבים זרארינה למעות הנז' את בנה פ' ואת פ' לכל מקרה וערעור שיקרה לחזקה הנז' ואת בנה הגדול בעד השבעה אלפים כנראה בשטר הקניה שנתנו בידי ככל חזוקי סופר בי"ד בלי שום תנאי ושיור כתוב ובלתי כתוב בקנין ושבועה חמורה והן היום הוו עלי עדים וקנו ממני וכתבו וחתמו ותנו ליד פ' הנז' להיות לה לזכות ולראיה מחמת שרציתי לעשות לה הטבה זו שאם אחר עבור ד' שנים שלמים תמימים מהיום מדי עברם כל זמן שמ' פ' הנז' או מבאי כחה יתנו לי או לכל באי כחי השלשים אלפים לבנים דמי קנייתי הנז' לקבל המעות ולהחזיר החזקה ולהסתלק הימינה בהחלט ולהריק אותה בלי שאלת זמן אחר לא מכח הסכמת הקהלות ולא מכח שום טענה עולה בלב אדם אך בזאת אאות להם בהטבה זאת שאם תוך הד' שנים יקרה ח"ו שרפה לחזקה הנז' להיות האחריות עליה מהיום שאגבה מעותי השלשים אלפים לבנים מהאשה הנז' כדין מלוה גמורה וקנינא מראובן הנז' קנין גמור ונשבע כמו כן שבועה וכו' אכן תוך הד' שנים הנז' לא תוכל לא היא ולא באי כחה לפצות פה לבקש החזקה הנז' ואפי' שיתנו המעות רק לאחר עבור ד' שנים כנז"ל וכן התנו ביניהם שאם יקרה שהמאגזי"ן יבטל להיות הבאטלי"ק על האשה הנז' וכן כל הוצאה ופזור שיצטרך לעשות מיר'ימיט לבית הנז' יהיו גם כן על האשה הנז' ושריר עוד יש שטר א' ביד ראובן שכתוב בו איך האשה הנז' מודה איך היא חייבת עשרה אלפים ות' לבנים דלראובן הנז' שהלוה לה וכתו' שם ובתשלום זמן שיש לו לדור בבתים שחל עלי' לפרוע לו שלשים אלפים לבנים כדי שיעשה עמי הטבה א' שעשה ברצון נפשו להחזיר לי הבתים אפרע לו העשרה אלפים ות' לבנים גם כן עוד יש שטר אחר ביד ראובן וכתוב בו בהיות שבתי חזקת כר' פ' הם ממושכנים ביד ראובן כהיום הזה מזמן חיי פ' שמשכנם לראובן הנז' מחוב שנתחייב אליו כנראה בשטר שבידו הנה להיות שעתה הוכרח להכתיב הבתים הנז' בשטר קיים על האשה פ' אלמנת פ' איך הם מכתובתה כדי להצילם מהמלכות שלא יבאו ויקחו אותם לחוב הנז' הן היום הזה לפנינו חותמי מטה באה פ' הנז' ואמר' לנו הוו עלי עדים מחמת שאני מודית בפניכם וכו' איך השטר שנכתבו בתי החזקה על שמי לכתובתי אין לי בו שום חוזק יד לקחתם לעצמי לכתובתי מכח אותו שטר כי כבר גליתי דעתי שעל צד ההכרח ולתועלת והנאת בני יצ"ו נתכוונתי לכן הנני מתחייבת מעכשיו שבסור סבת האונס לקרוע השטר ואבטלנו בטול מוחלט ותהיינה החזקות לי ולבני ביחד כאשר היו בתחלה ולא יהיה לי פתחון פה כנגדם למשל בחזקות הנז' לבדי לא בטענת כתובה ולא בשום טענה עולה בלב אדם הן אלה קצות השטרות אשר בבתים הנז' ובתוך זמן הד' שנים הנז' עמדה האשה הנז' ובניה ומכרו חזקת הבתים הנז' לחתן האשה הנז' בעל בתה אחות בניה לסך הרבה יותר מסך החוב שהם חייבים לראובן וראובן טוען שהוא קודם לקנות הבתים הנז' אם מחמת השעבוד שהם משועבדים לו ואם מחמת שיש לראובן הנז' במצר הבתים הנז' בית מילקי שלו והוא פתוח בתוך בתי החזקה הנז' ומשתמש בבתי החזקה הנז' ובביתו הנז' ביחד יורנו רבינו אם הוא קודם בקנין החזקה אם לאו:
 
תשובה אם ראובן זה היו בתי החזקה הזאת קנויין לו קנין גמור אלא שאח"כ הטיב עם המוכרים להחזירם להם אחר הזמן הנזכר אם כן המכר שמכרה האשה תוך הזמן אינו כלום שאין לה שום כח בבתים הנז' וכיון שהמכר בטל מעקרו אם כן יכולה האשה לתבוע מראובן זה הבתים אחר שיעבור הזמן מכח תנאי ההטבה ואין לנו עסק אם ראובן קודם בבתים אם לאו אבל כפי הנראה מכלל השטרות דלעיל ומהענין בעצמו שלא היה כאן אלא תורת משכון בעלמא וכל מה שנכתב בתורת מכר לא היה אלא כדי להיות חזקת ראובן בטוחה יותר או מפני סבת ההתר אבל לעולם היתה האשה יכולה למכור הבתים וכיון שמכרה קיים את"ל שיש לראובן דין קדימה אם כן משעה שמכרה זכה ראובן בבתים באותם הדמים והקונה שליחותיה דראובן הוא דעביד ואי אפשר לחזור ולומר שאינו רוצה למכור כמו שמבואר למהר"ם בתשובה ולזולתו ונראה שראובן קודם בקנין החזקה ומוציא מיד הקונה אם מצד שהחזקה ממושכנת אצלו דקי"ל דמשכנתא לית בה משום דינא דבר מצרא ואף על פי שיש מן המפרשים שפי' שסתם אמרו משכנתא לית בה דינא דבר מצרא דבכל ענין אין בה דינא דבר מצרא דכשם שאם קנה המלוה אין בן המצר מוציא מידו הוא הדין אם קנה בן המצר או אפילו אחר אין המלוה מוציא מידו איפ' לומ' שכל מי שהוא מפרש כן לא מוקי להאי משכנתא במשכנתא שדר בה ובגו זמניה אלא בסתם משכנתא וכדברי הרב המגיד כפי ההבנה הישרה בדבריו שדן ק"ו לשכירות שאין בן המצר מוציא ממנו ממשכנתא שהדין בו שאין בן המצר מוציא מיד המלוה וחשיבא ליה שכירות עדיף ממשכנת' משמע דמשכנתא דמיירי בה אינה משכנתא שדר בה דההיא ודאי דעיפא משכירות אלא משכנתא בעלמא שאינו דר בה אבל משכנתא דבגו זמניה שאינו יכול לסלקו ממנה ושהיה דר בה ההיא ודאי עדיפא וכמו שכותב מהר"ם בתשו' ובההיא ליכא מאן דפליג שהוא מוציא אפי' מהמצרן ונמצא עכשיו דלא מפשא פלוגתא בין הפוסקים בההיא דמשכנתא לית בה דינא דבר מצרא אלא שהדינים נמשכים להם כפי מציאות המשכנתא ועוד שנר' מדברי הרא"ש דמשכנתא עדיפא משכירות שהרי גבי משכנתא כתב כדברי האומר שהמלוה מוציא מיד המצרן וגבי שכירות כותב בתשובה שאין השוכר זוכה בקנין המקום כמו שמבואר לו בתשו' שאע"פ שבתשובות אחרות וכו' כתב שהשכירות יש בו דין בן המצר אינו ענין לזה דהתם מיירי לענין שכירות המקום הנשכר אצל מקום שכור לו ובההוא איכא דד"מ אבל לענין קנין המקום השכור אצלו לא מיירי ודרך אחרת היא וסובר הרב בו שאינה זוכה בקנינו אף על פי שבמשכנתא סובר דמוציא אפי' מיד המצרן ומשמע אם כן דמשכנתא עדיפא משכירות והיא סברא הפוכה מסברת הרב המגיד ובודאי שהוא דוחק גדול להעמיד מחלוקתם בסברות הפוכות כמבואר לכל אבל במאי דכתבי' אתי שפיר דהרא"ש מיירי במשכנתא שדר בה ובגו זמניה ובההוא דין הוא שהוא מוציא מיד הלקוחו' ועדיף ודאי משכירות והרב המגיד מיירי במשכנתא שאינו דר בה ובההיא שכי' עדיפא ונמצא לפי זה דמשכנתא דכה"ג שהוא דר בה גם כן כ"ע מודו דחשיבא כמו קנין ומוציא אף מהמצרן וכל שכן מאחר ואף אם ימצא שום חולק אפי' במשכנתא דכה"ג דבריו בטלים לגבי רוב הפוסקים ועוד דמשכנתא זו עדיף טפי דעשוה כמו מכר גמור ואיני חושב שימצא מי שיחלוק בכיוצא בזה עוד זוכה ראובן בחזקה זו מכח דד"מ שהבית שבצד החזקה הזאת הוא של ראובן הנז' קנין גמור והוא ודאי זוכה בחזקה זו מכח דד"מ שאפי' אם היתה חזקה היה לו דד"מ כל שכן שגוף הבית קנוי לו ואין לומר דכיון דד"מ הוא תלוי בהגעת בית בבית כמו שכתב הריב"ש ז"ל וכמו שהוא מבואר בגמרא ולפיכך כל שא"א לחבר את שניהם כגון אפסיק בסלע וכיוצא בזה לית ביה דד"מ אם כן בכיוצא בזה שהבית האחד הוא קנין של ראובן והבית האחר הוא של הישמעאל בעל הבית א"א לחבר' וליתן את של זה בזה שהישמעאל מעכב עליו זה אינו שהרי רגילות הוא תמיד לעשות בכה"ג ואין מעכב וצא ולמד מדד"מ המוסכם עכשיו בחזקות שהוא נוהג אפי' כשאין ב' בתי החזקות של ואקוף א' אלא של ואקופייא משונים מפני שלעולם יכולים לחבר זה בזה ואין הקפדה בדבר ועוד שהרי כבר נהגי' דד"מ אפי' בבתים ואפי' כשאין דרך לחבר ביניהם הילכך נראה שראובן זה מוציא מיד הלוקח מכח שני צדדים אלה מן הדין אלא שלכאורה נר' שיש לשדות נרגא להחליש כח טענת דדינא /דינא/ דבר מצרא במכר זה מפני ג' טעמים הטעם הראשון מפני שאת"ל שהבית הוא של האשה ועקר המוכר הוא אשה ובפרק המקבל אמרינן לאשה וליתמי ולשותפי ליכא דינא דבר מצרא ואף על גב דההיא מיירי לענין אשה הלוקחת שאין בן המצר מוציא מידה מכל מקום יש מי שאומר שהוא הדין אשה המוכרת אין במכרה דינא דבר מצרא כמו שכתוב בספר בית יוסף זלה"ה הטעם השני כיון שהקונה הוא חתן האשה הנז' בעל בתה שאפילו תאמר שאין חלוק בדינא דבר מצרא בין מוכר לאיש נכרי או איש את אחיו ואיש את קרובו שלעולם טוב שכן קרוב מאח רחוק לזכות בקנין. מכל מקום בכי האי גוונא שאשת הקונה הנז' היא בת בעל הבית אם כן הוה ליה כמו מכרה לבן בעלים הראשונים שיש מי שסובר דליכ' דינא דבר מצרא וה"נ הבת הזאת היא בת בעל החזקה אביה שהאשה גבתה החזקה מנכסיו אם לא שנחלק בזה בין לבן או לבת או מפני שהבעל הבית הוא הקונה ולא היא ואפילו בעלים הראשוני' אפשר דשייך כאן כשמת בעל האשה ההיא נפלה החזקה בפני היורשים ואף הבת בכלל שהיה משועבדת לה למזונותיה ולפרנסתה מתנאי כתובה ועמדה האשה וגבתה אותו מהיורשי' לפרעון כתובתה אם כן הרי הבת גם כן נקראת בעל' הראשוני' ולבעלים הראשו' ליכא מאן דפליג דלית ביה דינא דבר מצרא אם כן הרי הבת גם כן נקראת בעלים הראשונים: הטעם הג' מצד לשון שטר הכתובה שכתוב בו שחייב עצמו להחזיר הבית הנז' לאשה המוכרת או לבאים מכחה ואף על פי שעקר מה שרצה לכלול בזה נראה שהוא בעד יורשיה שאם תמות היא לא יוכל לטעון שאינו רוצה להחזיר ליורשים דקי"ל כרבן שמעון בן גמליאל דלי ולא ליורשי משמע כדאיתא פרק מי שאחזו מכל מקום לשון באי כחו הוא כולל לקוחות גם כן שהלוקח גם כן בא מכחו הוא וכדאמרינן בעלמ' לא עדיפת מגברא דאתית מחמתיה והבא מכח גוי וזו ודאי מקויימת מהסברא ומצאתיה גם כן מפורש בתשובות הרי"ף ז"ל שכתב מי שהאמין בשטר הוא וכל הבאים מכחו היורשים נמי נאמנים כי הם באים מכחו ומקבל מתנה נמי באים מכחו אבל אם אמר הוא ויורשיו לא האמין אלא יורשיו בלבד אבל לא מקבל מתנה ולוקח מעתה כיון שלשון הבא מכחו כולל גם לוקח אם כן הרי ראובן זה מחל את דינו שהוא התנה בפי' שיתנהו ללוקח ושלא יוכל לטעון שום טענה ואפי' לא היה קנין בדבר מחילתו מחילה דדוקא כי אימליך מוכר עם המצרן לא בעינן קנין וכל שכן שהיה קנין בדבר מיהו כד מעיינינן שפיר נראה שכל זה איננו שוה לבטל כח ראובן זה שאם מן הטעם הא' מפני שהמכר הזה הוא של אשה מלבד שהמציאות אינ' כן וכמו שנכתו' לקמן מכל מקום אפי' אם תמצא לומר שהוא כן יש לדון בו שאף על פי שהוראה זו יש מי שאמר' הלא היא כתובה בספר הרב בית יוסף זלה"ה ואני בעניי בפסק אחר שכתבתי על שאלה שנשאלה לי זה ימים חששתי לה מכל מקום לא ראיתי לשום אחד מהפוסקים המפורסמים לבארה ולא משתמיט חד מנייהו לכותבה ונראה דלא סבירא ליה הכי ולא עוד אלא שאחר כך מצאתי חולקים עליה בפי' כי מצאתי בתשובו' מימוניות שכתב שם תשובה על דין אח' של מצרנות והזכיר שם לשון השטר ומתוך הלשון מבואר שהמוכר היתה אשה ואפי' הכי שקיל וטרי הרב שם לענין דין המצרנות מטעמים אחרים ולא שת לבו כלל לבטל דין בן המצר מצד היות המכר על ידי אשה ומי לנו גדול ממהר"ם בכל דיני התורה ואם ירצה הדוחה לדחות מפני שבפי' לאשה וליתמי לית בה דד"מ נחלקו המפרשי' אי אכל אשה קאמר אפי' אשת איש או דוקא באשה שאין לה בעל דמהר"ם ס"ל דדוקא באשה שאין לה בעל קאמר לבעל הסבר' הזאת כשביטלו באש' המוכרת גם כן דד"מ דוקא באשה שאין לה בעל ואותה אש' דבנדון דמהר"ם היה לה בעל ומ"ה לא שת לבו מהר"ם לבטל בו דד"מ ירצה למיעל פילא אקופא דמחטא שאם היה לאשה בעל ודאי לא היתה האשה המוכרת אפי' היו נכסי מלוג שלה כיון שאינה יכולה למכור מן הדין בלתי רשות בעלה ולא היה מיחס המכר לאשה גם שהיה הרב ז"ל לפחות יורד לחלוקים אלו ולבאר דלאשה שאמרו דוקא כשאין לה בעל אלא ודאי סתם הדברים נראה דלדעת הרב ז"ל אין חלוק בין אשה המוכרת לאיש ויותר מזה מצאתי בדברי רב אחד אחרון מוהרר"י וז"ל שכתב בפי' דבאשה המוכרת איכא דד"מ ופי' בפי' שלא אמרו לאשה לית לה דד"מ אלא באשה הלוקחת דוקא גם מדברי הרמב"ן בספ' המלחמות נראה שהוא חלוק בדין זה שנראה מדבריו שהוא מפרש שם טעמא דלאשה לית בה דד"מ משום דיתמי ואשה לאו בני ועשית הטוב והישר נינהו והאי טעמא לא שייך באשה המוכרת דאלוקח שדיוה רבנן לדד"מ עוד נראה דאפי' כשתמצא לומר דבאשה המוכרת גם כן אמרו דלית בה דד"מ מכל מקום בנדון זה דעדיף כחו דראובן זה בבית זה שהוא בא לזכות מחמת ב' כחות מכח משכנתא של הבית עצמו ומכח מצרן בבית איפשר דאפי' לגבי אשה אית ליה דד"מ אמת שלכאורה היה נראה להביא ראיה דלא עדיף כחיה משום הכי מההיא דאמרינן בפרקא קמא דבתרא רוניא זבין ארעא אמצרא דרבינא סבר רבינא לסלוקיה א"ל ר"ס אמרי אינשי כו' וכתבו התוס' שם משם ר"ת דזבין ארעא וכו' היינו שהיה (רוניא) [רבינא] מצרן מג' רוחות (ורבינא) [ורוניא] מרוח א' ואע"ג דאמרינן בפ' המקבל הני ד' ד"מ דקדים חד מנייהו וזבן מאי דזבן זבן מכל מקום סבר רבינא לסלקו מפני שהי' מצרן (מב') [מג'] רוחו' ורוניא רק מרוח א' ומסקנא דגמרא שרוניא זכה במקחו אף על פי שלא היה בה רק מרוח א' ורבינא מג' רוחות ואף על פי שבאותו מעשה דרבינא יש פרושים אחרים שלפי אותם פירושים אין ראיה לדין הזה מכל מקום בענין הדין הזה איפשר דלא פליגי וכבר הארכתי בזה בפסק אחר אלא שאעקרא דדינא פירכא שכפי הטעם שאמר בגמרא שם לדחות סברת רבינא אינו ענין לנדון זה כלל שאמר שם אמר ליה ר"ס אמרי אינשי ד' לצלא ד' לצלתא /לצללא/ ופירש ר"ת שם לפי דרכו לנער גדול צריך ליתן לעבדן (ב') [ד'] זוזי וכן לקטן שיש טורח בקטן כמו בגדול ה"נ מאי טעמא דד"מ כדי שיהיו כל שדותיו סמוכין שיוכל לחורשן בבת א' ולכך הוא מצרן מרוח אחת כמו אתה מג' רוחות ולפי זה הנדון דומה לראיה ומלבד זה נראה ודאי שאינו דומה מצרן מב' רוחו' למצרן הבא מב' כחות של מצרנו' וק"ל ומצאתי למהר"ם ז"ל שכתב בתוך תשובה אחת וזה לשונו הא דאמרינן לשותפי לית בה דינא דבר מצרא ופרש"י שהוא שותף עמו בקרקע י"ל כן דשותף הוי מצרן ושותף ואותו שאין בו אלא מכח מצרנות חשוב כאלו אינו מצרן לגבי השותף ואפילו אתו בהדי הדדי השותף והמצרן אינו כמו ד' מצרני וכו' ואפילו קדים מצרן וזבין אתי שותף ומפיק ליה מניה ולאשה ויתמי מפרשי' נמי הכי אי אשה ויתמי לאו מצרני נינהו ואתו בהדי הדדי אינהו והמצרן הוי כאלו אין אח' מהם מצרן דבטל מצרנות דידיה לגבי דידהו וכל הקודם זכה ולא מפקינן מניה בין שהוא קדם בין שהם קדמו ואי אינהו נמי מצרני נינהו אינהו עדיפי ממצרן כמו מצרן עכ"ל: הרי משמע מדברי הרב ז"ל באשה ויתמי דהוו מצרנים עדיפי ממצרן אפילו להוציא ממנו אם קדם וקנה כמו שותף שכתב הרב שמוציא מהמצרן אפילו קדם וקנה ואף על פי שמדברי הטור נרא' שאין זה מוסכם שכתב בדין אשה ויתמי שאם קדם מצרן וזבין אין מוציאין ממנו ומשמע שרוצה לומ' אפילו גם הם מצרנים דאי כשאינם מצרנים מאי אריא לגבי מצרן שקדם אפילו באיניש דעלמא אין מוציאין ממנו מכל מקום אנו אין לנו אלא דברי מהר"ם המפורשים ומעתה נלמוד מהם דכל הבא מכח ב' דינים עדיף לדחות הבא מכח דין אח' ואפילו קדם וקנה כמו אשה ויתמי המצרני' ואף על גב דדין אשה ויתמי לא עדיף כל כך להוציא מיד אחר אלא דליכא דינא דבר מצרא לגבייהו ואף אנו נאמר שראובן זה הבא מכח ב' דינים מכח המשכנתא ומכח ד"מ עדיף כחו לדחות לוקח זה ואף על גב דקנה מיד האשה שדין בן המצר נדחה לגביה ואף על גב שהקונה מן האשה אינו דוחה דין דבר מצרא משום עדיפות כחו עד שנבא להעדיף כח בן המצר עלינו אלא משום תקנת המוכר הוא שנגעו בה מכל מקום המדקדק בה יראה שאין לחלק וק"ל ואם מן הטעם הב' גם כן אין כח כל כך לדחות זכות ראובן כיון דעיקר דין בן בעלים הראשונים אינו מוסכם מהפוסקים והרא"ש ז"ל שהוא בתראה פוסק דדוקא בעלים הראשונים אבל בן בעלים הראשונים אית להו דדינא דבר מצרא ויש לספק גם כן אפילו למאן דאמר בן בעלים הראשונים אם יאמר כן בבת ואם יאמר גם כן בכי האי גוונא שאין הבת עצמה הקונה אלא בעלה ובמקום כל אלו הספקות לא נבטל כח ראובן זה אף על גב דבכל ספק בעלמא יד הלוקח על העליונה ולומר דחשיב כמו בעלים הראשונים מצד חיוב פרנסתה גם זה אינו ברור דלא חשיבא משום כך בעלת הקרקע כיון שהאחים מסלקים ואין חיוב אלא על האחים ואין מוציאין למזון האשה והבנות אלא מנכסים בני חורין כל שכן אם כשמת אבי הבת היתה האשה הזאת בעולת בעל כפי הנשמע שאין מקום לזה כלל. ומכל מקום כל מה שכתבתי הוא על פי ההנחה הראשונה כפי שטר ההטבה שנראה ממנו שהבית הוא של האשה שגבתה אותו בכתובתה והיא שעמדה ומכרה ומחמתה ירדנו לב' הספקות דלעיל שהמוכרת היא אשה ושהמכירה היא לבן הבעלים הראשונים אבל כפי השטר האחר אשר מתבאר שם שהאשה לא זכתה מעולם בבית הזה אבל הוא של היורשים נמצא כל זה בטל והשטר מוכיח כן שהבית שלהם והם המוכרים והאשה מפני כתיבת הבתים עליה ואפילו כשתמצי לומר שיד שוה בהם עדין איכא לומר דלא שייך בזה דין אשה המוכרת כיון שהבנים גם כן מוכרים וכל זה משורת הדין ומלבד שורת הדין נרא' לזכות את ראובן מכח ההסכמה שכתוב בה שהשוכר קודם לכל אדם ובעל המשכון קודם לכלם וראובן זה שוכר ובעל משכונא גם יחד ואיברא שבכל ההסכמות בעלמא הסתפקתי מעולם אם מתקני ההסכמה עשו חזוק לדבריהם יותר בכל מי שזכו מכח הסכמתם שאפילו במקום שיהיה דין בן המצר נדחה לא יהיה דחוי אצל הסכמתם או שמא לא העמידו דבריהם אלא על דין תורה שזכו למי שזכו מכח הסכמתם לתת לו כח כדין בן המצר אף על פי שאינו בן מצר כלל או שאינו מוסכם מהפוסקים כלם וממילא כל שדין בן המצר נדחה כגון אשה ויתמי וכל דיני דינא דבר מצרא דין ההסכמה גם כן נדחה (וכל דיני דדינא דבר מצרא דין ההסכמה גם כן נדחה) וכתבתי בזה צדדים לכאן ולכאן מתוך תשובת הרא"ש ז"ל שכתב בענין תקנה אחת אבל מכל מקום בהסכמה זו ראיתי שקבעו בה מסמרות ועשו חזו' הרבה שכתבו בה שהשוכר יהיה קודם לכל מצרן והעדיף כח השוכר על כח המצרן וכיון שדין המצרן נדחה מפניו כל שכן שיהיה דין אשה וכיוצא בו ואף על פי שמתוך לשון ההסכמה אינו ברור שאם המצרן קנה כבר שהשוכר יוציא ממנה אלא שאם באו שניהם לקנות השוכר קודם מכל מקום אפילו כשתמצי לומר כן הרי העדיפו כח השוכר מכח המצרן ואם כן אפילו אם היתה אשה קונה אין לנו לדון בה דין אשה ויתמי דדילמא לא אמרו אלא דלאשה ויתמי לית להו דינא דבר מצרא אבל אכתי אפשר דדינא דשכירות דעדיפא אית להו וכמו שכתבו הפוסקים דדוקא דינא דבר מצר מצרא לית לה אבל דינא דשותפי אית לה נמצא אם כן שראובן מוציא מיד הקונה, ממה שכתוב בלשון כל איש ישראל שירצה למכור חזקתו השוכר קודם וכו' אין לדקדק כלל דדוקא איש ולא אשה וק"ל למי שיראה כל לשון ההסכמות שם ואף על פי שבלשון שטר ההטבה כתוב לא מכח הסכמות הקהלות כ"ש כבר מבואר בעצמו דלא קאי אלא אשאלת זמן דקאמר שאם אינו רוצה הוא לקנות לא ישאל זמן מכח ההסכמה אבל טענת קדימתו לקנות מכח ההסכמה לא בטלה. ומעתה הנני בא לידון על הטעם הג' שכתבתי שאפילו יהבי' לראובן זה כל זכות שבעולם מכל מקום הרי הוא מחל את זכותו כשהתנה להחזיר את הבית לקונה אותו שהוא בכלל באי כחו שאמר כמו שכתבתי ואני אומר שנראה לעניות דעתי שאין בכלל תנאי זה אלא להחזיר את הבית לקונה אותו בדמים הללו שנתן ולא יזכה בו מכח קנינו הראשון שקנה בדמים הללו אבל שיחזירהו למוכר בדמים הללו וכדי שלא לומר דוקא למוכר עצמו משום דקימא לן כרשב"ג דלי ולא יורשי התנה שיהיה התנאי קיים לבאי כחו גם כן ולא שיחזיק הוא בבית מכח קנינו הראשון אבל כשהוא אינו בא לזכות מחמת קנינו הראשון אבל רוצה לקנותו בדמים שמוכרה עכשו ורוצה לזכות הוא מכח קדימתו במכר שהיא מוכרת מעולם ולא נכלל זה בכלל תנאו ולא התנה עליו ולא מחל על זכותו וזה מבואר בעצמו ואף מי שיאמר שמחל זכותו הבאה לו מכח הבית הזה הממושכן לו שדנין עליו הזכות הבאה לו מכח מצרנותו מצד הבית האחר מאן דכר שמה כאן וזה לא יאמר אדם מעולם ויותר מזה הוא מה שכתב הטור משם הגאון שמי שעשה שליח למכור שדהו והשליח מצרן דלא אשכחן ראיה לבטל מצרנותיה בהם ולומר דמחל וכי קנו מניה לא לסלוקי נפשיה קנו מניה אלא לסלוקי למוכר קנו מניה כל שכן כאן שאין אנו באים אלא מכח מה שהתנה להחזיר שיש לומר שלא התנה אלא להסתלק מחמת הקנין הראשון אבל לא מחמת זכותו ואפילו הרמב"ם דפליג על הגאון בדין השליח הכא מודה: ועוד יש לומר שאפילו שלא כתב לשון יורשים אלא באי כחה שנראה שרוצה לכלול יותר אכתי יש לנו לומר שלא רצה לכלול אלא מקבל מתנה או נדוניא שאף הם בכלל באי כחה וליכא גביהו דין קדימה דמתנה לית בה משום דינא דבר מצרא ונדוניא גם כן אפשר דלא הויא בכלל מכר ועוד שהיא מוצאת מכלל המכר מדין ההסכמה ובכיוצא בזה דוקא הוא שמתנה להחזיר שאין לו בהם דין קדימה אבל בבא מכחה מחמת מכר שהוא קודם בה מן הדין זו מנין לנו וכ"ת כיון שאנו דנין בזו דין משכנתא אם כן לא היה צריך לומר שיחזיר לבאי כחה דפשיטא דיחזיר ולישנא יתיר' זה לטפויי אתא לבטל דין הקדימה זה אינו כלום דלא ברירא כל כך שיכול למכור הבעל הדבר הממושכן ואדרבה מההיא דשדה שמשכנתי בידך לכשאפדנה קנויה לך משמע שאין אדם יכול למכור הדבר הממושכן והתוספות דקדקו בזה הרבה ולכך הוא כותב שיחזיר לבאי כחה ועוד דהיא גופה קמ"ל שאינה בידו אלא בתורת משכון ומחוייב להחזיר וכמו שהוצרך להתנות החזרה לה עצמה לומר שאינה אלא בתורת משכון: עוד נראה שאפילו כשתמצי לומר שמחל על זכות קדימתו מכח תנאו שהתנה להחזיר לבאי כחה אין לנו בכלל תנאו אלא אחר ד' שנים שכלו אז ימי השכירות והמשכונ' ועומד להסתלק מהבית וכיון שכלתה אז זכותו מהבית הרי הוא מתנה להחזירו אף לבאי כחה שבאותו זמן הרי הוא כאלו החזירו לה ונסתלק ממנו ונתנתו היא לב"כ אבל כל שעמדה ומכרתו תוך זמן המשכונ' והשכירות דאית ליה זכותה בגווה הרי הוא קודם בקנין ההוא ואין זה בכלל תנאו כלל וזה פשוט וכל זה אני אומר כפי דברי השאלה שזה היה ביד ראובן בתורת משכונא ונעשו אכילת הפירות בדרך היתר מדרכי ההיתר באופן שהיה הבית הזה יכול להמכר בתוך הזמן הנז' וכיון שנמכר זכה ראובן זה ואין המוכרי' יכולין לחזור ולומר אין אנו רוצין למכור כמבואר בתשובות מהר"ם וזולתו אבל אם הדברים ככתבם בשטר ההטבה שהי' המכר מכר גמור בהחלט אלא שאחר כך התנה ראובן לחזור למוכרו להם אחר הד' שנים אם כן המכר שנמכר תוך הזמן הנז' לא היה מכר כלל שלא היה עדין שלהם וכיון שהמכר לא היה מכר אם כן הרי הוא עדין בענינו הראשון ויכולין המוכרים לתבוע מראובן להחזירו להם אחר הזמן כפי תנאם ואף בזו יש לגמגם דבשעה שחוזרת לקנות שליחותיה דקונה עבדא והקנה ללוקח כדין חזר ולקח מבעלים הראשונים שהבת קונה וכיון שקנה לוקח הקנה למצרן ואם באנו לדחות כח ראובן מפני שכתוב בשטר המכירה שהמכר היה לפרנסת הבית ונרצה לדחות אותו למ"ש בגמרא לקבורה ולמזוני לית בה דינא דבר מצרא אין נראה לדחותו ובפרט אחר שכבר היתה ארוסה ואין לחוש שמא תבטל הזווג ועוד שכיון שראובן זה בא מכח שוכר ומשכונא ומכח בן מצרא עדיף טפי וכענין שכתבנו לעיל ועוד מהטעם שכתבנו לעיל מכח ההסכמה שהעדיפו כח השוכרים מכח הדין ולא עוד אלא שמתוך לשון ההסכמה מוכח דאפילו בכה"ג תקנו שהרי כתוב שם על ההסכמה זו וכן יכול לתת אותה לנדונית בתו כמו שיכול להורישה לבניו והרי בכלל נתינת הנדוניא יש צורך הפרנסה ואפילו הכי לא אמרו אלא לתת אותה לנדוניא וכ"ת יש ללמוד ממנה למוכר לצורך נדוניא אינו כלל דנותן לנדוניא שני דאפ' דלא חשיב מכירה כ"כ דהא איבעיא לן בפרק השולח גבי מוכר עבדו בח"ל בן בבל שנשא אשה בא"י והכניסה לו שפחות אי חשיב כלוקח או כיורש תיבעי למאן דאמר הדין עמה וכו' וסליק בתיקו והילכך בכי האי גוונא דוקא רצו מתקני התקנה למשוויי כיורשי וכן מדקדק לשונם גם כן שאמר כמו שיכול להורישה והרי הם כמפ' דימכור שאמר תחלה דוקא מכר גמור אבל כשמוכר ממש אף על פי שהוא לצורך נדוניא הרי הוא בכלל התקנה. מעפר דל: אליהו ן' חיים:
 
בצדק כל אמרי פי חכם חן וכל האומר דין סמוכו לנא הרי הוא כמבקש לעשות סמוכות לרקיע כי כל דבריו יזהירו כזקוקין דנורא ובעורין דאשא ולנחץ השעה כתבתי שתי שורות אלה להודיע את אשר עם לבבי וחתמתי שמי להבל דמה פלו':
 
גם כי אלך בגיא צלמות ולא סדרים בפאת מטה קפדתי כאורג חיי מדלה יבצעני והדבר אין בי. לא יכולתי להתאפק מלעשות כרצון אי"ש ואי"ש אשר אני חפץ ביקרם ובכבודם אתפאר ואמרתי אבליגה מעט לחזות בנועם דברי פי חכם חן השלם הפוסק נר"ו ואחזה אני אשית לבי ותעלוזנה כליותי וקראתי עלי מרפ"א לשון עץ חיי"ם ודבריו אינם צריכים חזוק כי חזקים הם כראי מוצק וסמוכים לעד נאם המקוה רחמי עליון פל':
שו"ת ראנ"ח סימן קטו
 
שאלה ילמדנו רבינו אלמנה אחת מת בעלה ואחר ימים מת חמיה קודם שהאלמנה תגבה כתובתה ויש לאלמנה יתומה קטנה מבעלה הנז' ואין בנכסים שנשארו לאלמנה מבעלה שעור לגבות כתובת' רק מבתים שיש עזבון בעלה וחמיה הנז' וטוענים קרובי היתומה הנזכרת שאין ראוי שהאלמנה תגבה כתובתה מחלק הבתים של הזקן חמיה הנז' רק ממה שיש לבעלה בבתים הנז' וטוענים לזה בהיות שחלק הזקן שמת אחרי בנו הוא ראוי ואין האלמנה גובה כתובתה מהראוי כבמוחזק וכמתניתין דפרק יש בכור ילמדנו רבינו אם עתה בזמן הזה נוהגין זה הדין לפי שהרמב"ם ז"ל לא הזכיר זה בהלכות אישות אלא בשבח כתב בפי"ו שאין האשה גובה כתובתה מהשבח. אבל הטור אבן העזר בסימן ק' כתב וז"ל אין הכתובה נגבית מדינא דגמ' אלא ממקרקעי ומהזבורית שבנכסיו ולא משבח שהשביחו הנכסים אחר מותו ולא מהראוי ויש לדייק למה תפס הטור בלשונו לומר מדינא דגמ' ולא כתב הדיני' סתם ויבאר לנו מורנו אם ממה שכתב הרמב"ם בפרק ה' מהלכות נחלות ז"ל נפל הבית עליו ועל אביו או שאר מורישין ועליו כתובת אשה ובעלי חוב יורשי האב אומרים מת הבן תחלה ולא הניח כלום ואבד החוב ובעלי חובות אומרים האב מת תחלה וזכה הבן בירושתו ויש לנו לגבות מחלקו הרי הנכסים בחזקת היורשים ועל האשה וב"ח להביא ראיה או ילכו בלא כלום עכ"ל והיא מתני' בפרק מי שמת וכו' אם יש ראיה מכאן איך סובר הרמב"ם ז"ל שכתובת האשה אינה נגבית מהראוי ויקשה לנו למה לא הזכיר זה הדין הרמב"ם במקומו בפרק י"ו מהלכות אשות כמו שהזכיר דין השבח ואם נלמוד מכאן ילמדנו רבי' איך יתיישבו דברי הרב ז"ל שכתב בפירוש המשנה בפרק יש בכור על מתניתין דולא האשה בכתובתה וז"ל וכל זה כפי התקנה הראשונה י"ל דכתובת אשה ומזון הבנות לא יהא אלא מהקרקע וכן בארנו בכתובות שהמעשה בידינו היום לגבות הכתובה ולהוציא על הבנות מן המטלטלי' ולפיכך נוטלות מהשבח ומהראוי עכ"ל והרי אומר בהדיא ולפיכך נוטלות מהשבח ומהראוי ואפשר להבין מזה שמה שאמר בפרק ה' מהלכות נחלות הוא מדינא דגמרא לא כפי מה שאנו נוהגין היום ועם זה יתיישב שבעבור זה לא הזכירו בפי"ו מהלכות אישות ועם זה יובנו לי גם כן דברי הטור הנז' בסימן ק' שאינו מדבר שם אלא מדינא דגמרא לא כפי מנהגנו עתה עוד ילמדנו מורנו אם ת"ל דנוהג עתה זה הדין אם יהי' בין בעקר כתוב' דהיינו מנה מאתן ובין בנצ"ב או דוקא במנה מאתן (ולא מאתן) ולא בנדוניא לפי שמצאתי לרב המגיד ז"ל שכתב בפי"ו מהלכות אישות על מאי דכתב הרמב"ם שהאשה אינה גובה כתובתה מהשבח וז"ל דע שאין נצ"ב בכלל זה אלא הרי הן נגבין מהשבח שהשביח לוקח ועוד כתב לעיל בתחלת הפ' וז"ל עוד אמרו בהרבה מקומות בתלמוד מקולי כתובה שנו כאן ומשמע שהוא דוקא בעקר כתובה וכו' אבל בנדוניא משמע שלא הקלו ודינה כשאר חובות. ועוד כתב להלן בפרק זה שדעת הרשב"א הוא כן ושכל מה שהוא מקולי כתובה אין נכסי צאן ברזל בכלל אלא הרי הן כדין החוב עכ"ל: ואני מסתפק לדעת הרב המגיד ז"ל אם אמר זה דוקא בענין גביית הכתובה מהשבח ולא בגביית הכתוב' מהראוי כיון דתלה הטעם לפי שהשבח הוא מקולי כתובה ובפרק יש בכור כשהקשה התלמוד על מתניתין האומ' שאין האשה גובה כתובה מהשבח מדאמר שמואל בעל חוב גובה מהשבח תירץ ר' אבא מקולי כתובה שנו כאן: ונראה לכאורה שזה התירוץ לא קאי אכולה מתני' בין על חלוקת השבח ובין על חלוקת ראוי רק דוקא על חלוקת השבח כיון שהקושיא לא הוה אלא מהשבח וכן אפשר לדייק מדברי רש"י ז"ל שכתב שם על מקולי כתובה שנו כאן זה אחד מקולי כתובה כאלו רמז דכיון שהמתרץ דייק בלשונו לומר מקולי כתובה שנו כאן במ"ם ולא קאמר קולי כתובה שנו כאן רמז דוקא על שבח הנז' במתניתין שהם השבח והראוי ולכן דייק רש"י ז"ל לומר זה אחד מקולי כתובה לאפוקי השניה שהוא מהראוי שאותו אפשר שהוא מדינא ולא מקולי כתובה. אבל מהגהה אחת שמצאתי באשרי בפרק הכותב דף קל"ט וז"ל ואשה גובה כתובתה שפיר ממלוה שביד אחר ולא חשיב ראוי אף על גב דלגבי בכור הוי ראוי פירש ר"י מהרי"ח דשאני אשה דמן הדין היה לה ליטול בראוי אלא דמקולי כתובה שנו כאן כדאיתא פרק יש בכור ע"כ דברי ההגהה דנראה בהדיא דקים ליה דתירוץ מקולי כתובה שנו כאן דפרק יש בכור קאי אכולה מתני' אשבח ואראוי ודינם שוה ואם כן לדעת הרב המגיד מה שהאשה אינה גובה כתובה מהראוי יהיה דוקא מנה מאתן ולא נצ"ב וכדברי ההגהה סוברים בעלי התוספות ז"ל בפ' הכותב דף (ע"ו) [פ"ד] על מאי דאמרי' התם רבי יוחנן אמ' לכתובת אשה וז"ל תימא דהא תנן ביש בכור דאין אשה נוטלת בראוי ומלוה חשיב לרבנן ראוי גבי בכור פ' יש נוחלין וצריך לחלק דדוקא גבי בכור חשיבא מלוה ראוי ולא גבי כתובת אשה עכ"ל וכן כתב סמ"ג בעשי"ן צ"ו בהלכות נחלות וז"ל וכן עמא דבר להגבות לנשים ממלות בעליהן וכן כתב ר"י בכתב ידו עכ"ל ובעל התרומות כתב בשער מ"ג בסוף הענין הה' וז"ל ועל סברת רבינו חננאל ורב אלפסי ז"ל כתב ה"ר אשר דאפילו דמאן דאמר דכתובה אינה גובה מראוי ומן המלוה ושאר קולי כתובה הני מילי במנה מאתן אבל במה שהביאה לבעלה דינא כשאר מלוה שגובה מהשבח ומהראוי עכ"ל ואפשר לי להוסיף אם הוא כרב המגיד ז"ל גם התוספת שדינו כנצ"ב וכמו שהכריח הרב קולון ז"ל בשרש פ"א שתוספת שליש הנהוג בינינו אינו התוספת הנז' בכל מקום בתלמוד אלא הוא מעקר הדין ומנהג אבותינו שהנהיגו אותו בכל גלילותינו תורה היא וע"פ תלמוד ויש לו דין נצ"ב שהיא הנדוניא: עוד ראוי לדעת אם נקרא ליתומה מוחזקת באלו הבתים ויכולה לומר היא או קרוביה קים לן כפוסקים הסוברים שדין עקר כתובה ודין נצ"ב לא תגבה האשה מהראוי ואע"פ שהרמב"ם כתב בפי' המשנה ולפיכך נוטלות מהשבח ומנהגנו לפסוק כהרמב"ם בדיני ממונות וכמו שכתב מהר"י קארו ז"ל בפי' חשן המשפט סימן ע"ז וז"ל על דין אחר ולענין הלכה כבר שאל ממני החכם ה"ר אהרן מטראני ז"ל דין זה והוריתי לו כדברי (הרמב"ן) [הרמב"ם] ודלא כהרא"ש וטעמא דמילתא וכו' עד ועוד דפשט המנהג לפסוק כהרמב"ם בדיני ממונות והודה החכם הנז' לדברי עכ"ל על הכל יאיר לנו מורנו המאיר לארץ ולדרים עליה:
 
תשובה דין זה מפורש במשנה פרק מי שמת נפל הבית עליו ועל אביו עליו ועל מורישיו והיתה עליו כתובת אשה וב"ח יורשי האב אומרים הבן מת ראשון ואחר כך מת האב ובעלי החוב אומרים האב מת תחלה ואחר כך מת הבן ב"ש אומרים נכסים בחזקתם והנה כאן מפורש שאם הבן מת תחלה אין בעלי החוב גובין מנכסי האב אלא דבגמרא גבי בן שמכר בנכסי אביו בחיי אביו ומת בנו מוציא מיד הלקוחות משום דא"ל אנא מכח אבא דאבא קאתינ' בעי תלמודא לאוכוחי האי דינא מהך מתניתין וקאמר מאי לאו יורשי האב בני מורישי אחי ואי ס"ד לא מצי אמר מכח אבא דאבא קאתינא כי מת הבן ואחר כך האב מאי הוי נימא להו בעל חוב ירושת אבוהון קא שקילנא ודחי תלמודא לא יורשי האב אחי מורישיו אחי דאבוה פי' דמיורש הבן אה"נ ודאי דשקיל בעל חוב כיון דאין היורש ההוא יורש אלא מכח החייב אבל מתניתין כשנפל הבית על יעקב וראובן ויורשי האב היינו אחי ראובן אומ' ראובן מת תחלה ולא זכה ראובן ואנחנו יורשים מכח יעקב אבינו ולכך אין לך עלינו כלום אבל בני ראובן שאין בנים לירש אלא מכח ראובן אביהם ב"ח שקיל מנייהו ירושת אביהם וכן מורישים היינו אחי דאבוה ויורשיהם היינו שאר אחין שאם ראובן מת ראשון לא זכה כלל בנכסים ולכך אין בעל חוב גובה מהם ולפי מאי דדחי תלמודא הכא אבל נראה דהבאים לירש מכח ראובן ב"ח שקיל מנייהו אבל מכל מקום מסקנת ההלכה לפי האמת אינה כדדחי תלמודא אלא כדבעי תלמודא לומר מעקרא דיורשי הבן היינו בני דמצי אמר אנא מכח אבא דאבא קאתינא ולא דחי תלמוד' אלא דליכא ראיה ממתניתין אבל קושטא דמלתא דיורשי האב היינו בני וכן כתב רשב"ם ז"ל שם בתחלת הסוגיא וז"ל וכן הלכתא ולא חיישינן למאי דדחי תלמודא ומוקי במסקנא יורש אחוה דההיא קשיא וההיא פירוקא אינו אלא להקשות על מ"ש וזו היא שקשה בדיני ממונות ומכל מקום אף על פי שקשה בדיני ממונות כן הלכה כדשלחו מתם וכו' וכן בפי' המשנה כתב יורשי האב אומ' וכו' יורשי יעקב כגון בני יעקב שמעון ולוי אחי ראובן או אפילו חנוך ופלוא בני ראובן שגם הם יורשי יעקב אומרים הבן מת תחלה דהיינו ראובן ומכח אבא דאבא קאתינא כדאמרינן בגמרא ולא זכה ראובן בהני נכסי כלל וכו' וכן הם דברי הטור בחשן משפט סימן ק"ד שכתב וז"ל לוה שנפל עליו הבית ועל אביו או עליו ועל אחיו אין שם יורש אלא הוא ובני הלוה אומרים אבינו מת ראשון וירש את מורישו בקבר והורישו לנו ואין לב"ח ליטול ממנו כלום וכו' וכן דעת הרא"ש ז"ל בפרק יש בכור שכתב גבי מתניתין דאין הבכור נוטל בראוי וכו' תוספת' וכו' ושמעינן מינה הא דתנן במתני' ולא האשה בכתובתה ה"ה בעל חוב דלא גבי ראוי והא דקתני אשה משום שבח וכו' ולא כרבינו אפרים שכתב הא דתנן ולא האשה בכתובתה בכולן מקולי כתוב' שנו וכן ר"ח כתב דמספקא ליה מלתא וצ"ע ומשנה שלמה היא בפרק מי שמת דאין ב"ח נוטל בראוי כבמוחזק דתנן נפל הבית עליו ועל אביו עליו ועל מורישיו והיתה עליו כתובת אשה ובעל חוב יורשי הבן אומרים האב מת ראשון וכו' ואמרינן מאן יורשי הבן בניה דאמרי במקום אב קאימנא אלמא ב"ח לא גבי ראוי ובירוש' אסמיך ליה אקרא וכו' הנה הרא"ש ז"ל כותב בפשיטות מסקנת ההלכה כסברת התלמוד קודם הדחיה ולכאורה נראה שרבי' אפרים תפס לו מסקנת ההלכה כדדחי תלמוד' מאי יורשי האב אחי דהשתא לא זכה ראובן כלל בנכסים ומשום הכי לא גבי בעל חוב מנייהו אבל כשיש בנים לבן שהם אינם באים לירש אלא מכח ראובן החי' בעל חוב גובה מניהו ומפני זה הוא דן דב"ח גובה מן הראוי והרמב"ם ז"ל בהלכות נחלות סתם הדברים ולא כתב אלא המשנה כצורתה ואין להבין דעתו משם אלא מיהו ממה שכתב בהלכות אישות ואין האשה גובה כתובתה מן השבח ולא כתב גם כן שאינה גובה אותו מן הראוי נראה דס"ל כשטת הרא"ש דמקולי כתובה לא נאמר אלא לענין השבח אבל ראוי ב"ח נמי לא גבי מניה ולכך לא הוצרך לפרש דין זה בכתובה והניח אותו על הסתם וכיון שאין דינה חלוק בזה ודינה כדין הבעל חוב גם בפירוש המשנה פ' מי שמת נראה מדבריו שהוא מפרש יורשי האב בניה כסוגית הגמרא מעקרא וכל זה אינו אלא לפי שטת המפרשים האלה שכתבתי דנראה דס"ל דטעמא דאין בעל חוב גובה מבני ראובן משום דחשיב לגבייהו ראוי כלל ואין ב"ח גובה בראוי אבל כשתמצי לומר דבעל חוב גובה מן הראוי בעלי חוב גובין מהם ולא נגעו בה אלא מדין ראוי והיא שטת רשב"ם ז"ל שכתב בפרק מי שמת אלא אי איתמר הכי איתמר בן שמכר בנכסי אביו וכו' כגון ראובן שמכר לו חלקו הראוי לירש בנכסי יעקב אביו ומת ראובן בחיי יעקב אביו ואחר כך מת יעקב בא חנוך בן ראובן המוציא הנכסים שמכר ראובן אביו מנכסי יעקב מיד הלקוחות מפני שהם ראוי ולא באו ליד ראובן מעולם שיזכו בהן הלקוחות מכחו וכשם שהראוי אינו משתעבד כך אינו נמכר כדתנן בבכורות בפרק יש בכור ולא האשה בכתובתה ולא הבנות במזונותיהן כלם אין נוטלין בשבח ולא בראוי כבמוחזק ומדבריו נר' דטעמא דבן שמכר וכו' מדין ראוי נגעו בה גם מוכח מתוך דבריו דאינו מפרש ראוי דמתניתין דבכורות דוקא לגבי אשה כשטת רבינו אפרים אלא אף בב"ח כשטת הרא"ש אבל יש כאן שטה אחרת בההיא דנפל הבית עליו ועל אביו דלאו מדין ראוי אתינן עלה דאפילו כשת"ל דב"ח גובה מן הראוי היינו דוקא כגון ראוי דמלוה או נכסים שנפלו לו מאבי אמו כשהו' בקבר שב"ח קודם לגבות מהם יותר מאחיו מן האב ואף על פי שהם יורשי ראובן היורש משום דכל כה"ג אין אחי ראובן יכולין לזכות בהם מכח המוריש שאינו קרובם אלא מכח המת ראובן וכיון שיש ב"ח על ראובן בעל חוב גובה מהם אבל היכא שהיורש יכול לבא מכח המוריש כגון בני ראובן דמצי אמרי מכח אבא דאבא קאתינא אפילו אם תמצי לומר ב"ח גובה מן הראוי הכא אין ב"ח גובה מהם משום דא"ל אנא מכח אבא דאבא קאתינא והיינו טעמא דמתניתין דנפל הבית עליו ועל אביו לפי סוגית הגמרא דמייתי מינה ראיה לבן שמכר בנכסי אביו והיא שטת התוס' דמסקנת דבריהם פרק מי שמת שכתבו שם וז"ל ולימרו ליה אבוך זבין ואת מפקת ותימה אמאי לא יוכל להוציא מיד הלקוחות וכו' דלא מצית למקני דבר שלא בא לעולם ופירש הר"י דודאי המכר אינו מכר אלא לענין חזרת המעות מיירי הכא וכו' וא"ת אכתי מאי פריך ולימרו ליה אבוך זבין וכו' דילמא היינו טעמא משום דאין בעל חוב נוטל בראוי כמו כתובת אשה דתנן בבכורות וכו' ושמא יש לומר דוקא כתובת אשה אבל בעל חוב גובה מיהו קשה דאם כן כי חשיב בכתובות דתנאי כתובה ככתובה דמי לענין כמה דברים אמאי לא חשיב נמי הא אבל אין להביא ראיה מדאמ' בסמוך מאי לאו יורשי הבן בניה וקאמר דאין בעל חוב גובה לאו היינו משום דאינו נוטל בראוי אלא טעמא משום דאמ' מכח אבא דאבא קאתינא אבל אין להביא ראיה וכו' מיהו קשה דהיה לו לומר בן שלוה ולא בן שמכר וכו' ע"כ נראה לר"י דאלו נכסי' כ' האב לבנו [מהיום] ולאחר מיתה דהיינו גופא מהיום ופירי לאחר מיתה וכו' וס"ל לשלחו מתם כרבי יוחנן וכו' מכל מקום זו היא שקשה בדיני ממונות וכו' הנה בדברי התוספות כאן מפורש דמההיא דנפל הבית אין ראיה דאין בעל חוב גובה מן הראוי דאפילו כשתמצי לומר גובה מן הראוי יש לנו לומר דאין בעל חוב גובה מנכסי ראובן שנפלו לו מיעקב אביו אחר מותו ונראה ודאי שהוא מסקנת ר"י גם כן דפי' דהכא מיירי בנכסים שכתב האב לבנו מהיום ולאחר מיתה וכו' והשתא איכא למידק דאם דעתו כמו שהיו מספקים התוספות לעיל דבעל חוב אינו גובה מן הראוי מאי מייתי תלמודא מנפל הבית עליו דלמא טעמא התם לאו משום דא"ל אנא מכח אבא דאבא קאתינא אלא משום דאין ב"ח נוטל בראוי ומאי מייתי מינה לבן שמכר וכמו שהיה קשה להם לתוס' לפי הפי' שפי' דבן שמכר היינו לענין מעות אלא ודאי דברי ר"י אלה הם על הנחה דבעל חוב גובה מן הראוי ולכך מייתי תלמודא ראיה שפיר דמצי אמר מכח אבא דאבא קאתינא דאם לא כן אמאי אין בעל חובה גובה מהם ממה נפשך ונמצינו למדים לפי שיטה זו דלפי מאי דקאמר תלמודא דתחת אבותיך יהיו בניך לדינא אתמר ולא לברכה בעלמא בנפל הבת /הבית/ עליו ועל אביו בני ראובן מצי אמרי אנן מכח אבא דאבא קאתינן אפילו כשתמצי לומר בעל חוב גובה מן הראוי ואין לנו ענין לדין הראוי ואף על גב דבבכורות קאמר תלמודא גבי וכולן אין נוטלין בראוי כבמוחזק לאתויי נכסי דאבא אבא ההוא אתי לפי מאי דדחי תלמודא הכא דלא אתמר תחת אבותיך יהיו בניך אלא לברכה ולא לדינא ולפי זה חשיב להו לנכסי דאבא אם כן ראוי א"נ דתלמודא התם לא מיירי אלא לאשכוחי רבותא דמייתי לה סיפא ונקט ההוא גוונא לסימנא בעלמא אבל מכל מקום כפי מאי דסבר התם דתחת אבותיך יהיו בניך לדינא איתמר דראוי דסיפא לא מייתי נכסי דאבא אבא ממש דהנהו תיפוק לי דלא גבי להו לא בעל חוב ולא אשה מטעם דבני אתו מכח אבא דאבא אלא גוונא אחרינא דדמי לנכסי דאבא אבא דאין עומדים בספק ליפול אלא היכא דליכא למוריש יורש אחר והם ודאי שיפלו לו ואם כן סיפא דמתניתין לכולי עלמא קאי אפילו לבעל חוב ואין נוטלין מטעמא דהיורשים אתו מכח אבא דאבא ואף על גב דקרי ליה ראוי לאו משום דין ראוי אתינן עלה אלא מכל מקום ראוי מקרי ולפי שטה זו גם כן נראה ודאי דההלכה היא כפי מאי דבעי תלמודא לאתויי ראיה ממתניתין דתחת אבותיך דינא הוא ויורשי היינו בניה ומן הטעם שכתב רשב"ם ז"ל דכל הנהו הלכתא נינהו ותלמודא לא מקשה ומתרץ אלא אם יש ראיה ממתניתין או לאו אבל מכל מקום כפי האמת מסקנא דמלתא דתחת אבותיך יהיו בניך דינא הוא ומצי אמרי מכח אבא דאבא קאתינא ויורשי האב דמתניתין היינו בניה ואף על גב דבשטת ההלכה אין דעת רשב"ם כשטת התוספות אלא דטעמא דמכח אבא דאבא קאתינא היינו ראוי ולא מצו אמרי הכי אלא כשתמצי לומר דב"ח [אינו] גובה מן הראוי מכל מקום אהא מלתא דההלכה היא כדבעי תלמודא למימר דתחת אבותיך יהיו בניך דינא הוא ולא כדדחי תלמודא מאי יורשי אחי נראה דר"י נמי סבר הכי ואע"ג דדחי תלמודא הכא ובפ' יש בכור נמי נראה לכאורה דאתי כפי דחיה זו כדפי' לעיל מכל מקום הלכה דמאי דבעי למימר דתחת אבתיך /אבותיך/ דינא הוא וכשטה זו ופסק זה מצאתי בהגהת אשירי פרק מי שמת גבי משנה זו דנפל הבית כתב וז"ל דיכול לומר אנא מכח אבוה דאבא קאתינא ואף על גב דמסיק דבברכה הוא דכתיב תחת אבותיך יהיו בניך היינו לענין דלהוי קשה בדיני ממונות מכל מקום כך הלכה כך פרשב"ם ואף על גב דרשב"ם לא פי' לענין שעבוד גביית מעות כי אם לענין מכר מכל מקום ה"ה לענין גביה והיכא שנפלו לו נכסים לאחר מיתה מאבי אמו שאחיו מן האב אינם יכולין לירש אם לא מכחו בעל חוב גובה מהן אי ב"ח גובה בראוי כבמוחזק ור"י מסופק בדבר הנה כאן מבוארים דברי הגהה זו כשטת התוספות שאמרנו דאפילו כשיש ספק אי ב"ח גובה מן הראוי מכל מקום בראוי דכי האי גוונא דאתו מכח המוריש לא גבי בעל חוב מהם: מעתה כל מה שנמצא לפוסקים שיאמרו דב"ח גובה מן הראוי ושמה שאמר בבכורות מקולי כתובה שנו כאן קאי גם על דין הראוי אין ממנו ראיה לבן שמת בחיי האב והניח בן ואחר כך מת אבי המת שיהא ב"ח גובה מהנכסים ההם דהתם איכא טעמא דמצי אמר אנא מכח אבא דאבא קאתינא ולא בלבד שאין ראיה לדבר אלא שקרוב לומר שמוכרח לסבור כן שאם תמצי לומר דטעמא דנפל הבית מטעם ראוי עכ"ל שהיה התלמוד סבור דב"ח נמי אינו גובה מן הראוי כדקתני מתני' והיו עליו כתובת אשה וב"ח והוה מייתי מינה ראיה לדין ראוי דב"ח ומכר וכדפי' רשב"ם אם לא שנדחוק לומר דמעקרא ודאי סבירא ליה דאין ב"ח גובה מן הראוי ומתני' בין האשה בין הב"ח ולבסוף דמפרש תלמודא מאי יורשי אחי מורישין אחי דאבוה בכל כה"ג דוקא הוא דלא גבי ב"ח אבל בראוי הבא מכח החייב גבי והשתא מתני' באשה אמרו דוקא אבל ב"ח גובה מאותו ראוי וכל זה דוחק ודאי וכן נראה שהיא שטת רבינו אפרים שכתב דב"ח גובה מן הראוי דאין ספק דלא פליג אמשנה שלמה ששנינו בפרק מי שמת וכדהק' הרא"ש ז"ל ואף על גב דאיפשר לומר דרבינו אפרים נמי מפרש כפרשב"ם דטעמא דיורשי האב אומר' הבן מת תחלה היינו מטעם ראוי דכיון דבן מת תחלה אם כן הנכסים הוו להו ראוי ואין בעל חוב ואשה גובין מהם ואלא מיהו ס"ל דלא קי"ל הכי אלא כדדחי תלמודא מאי יורשי אחי וכו' דהשתא ליכא למשמע מינה בירוש' הבאה מכח המת שלא יגבה בעל חוב ממנה מכל מקום כבר פי' שהדבר דחוק מאד דהא ע"כ משמע דליכא מאן דפליג אההיא דשלחו מתם דבן שמכר וכו' ולפי זה צ"ל דההיא אינה הלכה ועוד שצ"ל דהתלמוד מעקרא הוה סבר דאין הבכור נוטל בראוי ולא האשה בכתובתה הוא הדין בעל חוב ולפי המסקנא דוקא באשה אמרו ותימה מי מכריחנו לחזור מסברת התלמוד מעקרא דאין חלוק בין כתובת אשה לבעל חוב ועוד דלפי המסקנא דיורשי היינו אחי וכו' ע"כ מתני' דנקט כתובת אשה ובעל חוב משמע דתרוייהו חד טעמא הוא משום דלא זכה המת מעולם בהם והיורשים לאו מכח המת קאתו והשתא בכתובה למה לי האי טעמא אפילו בלא האי טעמא תפוק לי דאשה אינה גובה מן הראוי ואפילו הוי ראוי שהיורש זוכה בה מכח הבעל כדקתני מתניתין ולא האשה בכתובתה ומפרש רבינו אפרים דדוקא באשה אמרו ומקולי כתובה שנו ולכך נראה יותר לומר דרבינו אפרים ז"ל סבירא ליה כשטת התוספות דטעמא דנפל הבית לא מטעם ראוי לבד אלא מכח דמצי אמר מכח אבא דאבא קאתינא ובעל חוב גובה מן הראוי בעלמא היכא דליכא למימר האי טעמא ודוקא באשה אמרו שאינה גובה מן הראוי אפי' היכא דליכא למימר בה מכח אבא דאבא קאתינא וסיפא דמתניתין דקאמר עלה תלמודא נכסי דאבא דאבא כבר פירשנוה לשיטת התוספות וא"ת מכל מקום אפילו לפי שטה זו תיקשי הא דנקט במתניתין דנפל הבית כתובת אשה דמשמע דדוקא מטעמא דבעל חוב דתחת אבותיך יהיו בניך הוא דלא גביה האשה אם הבן מת תחלה והא ליתא דאפילו בלא האי טעמא אין אשה גובה מן הראוי כמתניתין דבכורות אינה קושיא דכי לית לן טעמא דתחת אבותיך האי ראוי דאבא דאבא חשיב טפי דחשיב כמוחזק וכדמפ' תלמודא בבכורות אסיפא דמתניתין לאתויי נכסי דאבא דאבא ולפי זה לא שייך למימר מאי אריא משום האי טעמא תיפוק לי מטעם ראוי וק"ל אלא שהרא"ש ז"ל אינו מפרש כשטת התוספות אלא כשטת רשב"ם כי היא ישרה בעיניו ועל פי אותה שטה מק' לרבנו אפרים: נמצא לפי זה בנדון דידן אין להוציא הנכסים מחזקת היתומ' להגבות לאשה או לבעל חוב מהם וקרוב הדבר לומר שדין זה אליבא דכולי עלמא ואף על פי שיש מחלוקת ביניהם בטעם הדבר כמו שבארנו דלשטת הרשב"ם והרא"ש והנמשכים עמהם משום דאין בעל חוב גובה משום ראוי כדין האשה ולדעת התוס' והנמשכים עמהם בעל חוב גובה מראוי דעלמא. אבל בכי האי גונא דאיכא למימר מכח אבא דאבא קאתינא לא גבו מכל מקום לענין דינא לכל הפירושים לא גבו וכדתנן במתניתין והוצרכנו לכל זה לדעת האומרים דלא נאמר בכל מקום מקולי כתובה אלא במנה מאתים אבל בנכסי צאן ברזל ותוספת לא הקלו בהם ודינם ככל בעל חוב דעלמא כמו שכתב הרב המגיד ז"ל משם הרשב"א ז"ל אבל לדעת האומרים דסתם כתובה כולל נצ"ב גם כן ודנו בהם בקצת דברים בדין הכתובה אין אנו צריכין לכל מה שכתבנו דמשנה שלמה היא בבכורות שאין האשה גובה כתובה מן הראוי ואפילו בנכסי דאבא דאבא כדקתני סיפא וכלן אין נוטלין בראוי וכו' ומפרש בגמרא לאתויי נכסי אבא דאבא ומכל מקום אפילו כשתמצי לומר שדינם כדין בעל חוב אינן נגבין מן הראוי ע"ד שבארנו ואין מה שמספק עלינו בזה אלא שהרמב"ם ז"ל בפי' המשנה בבכורות על משנת אין הבכור וכו' כתב וז"ל וכל זה לפי התקנה הראשונה ר"ל כתובת אשה ומזון הבנות לא יהא אלא מן הקרקע וכן בארנו בכתובות שהמעשה בידנו היום לגבות הכתובה ולהוציא על הבנות ממטלטלין ולפיכך נוטלות מן השבח ומן הראוי וכבר היה אפשר לומר שלא העדיף הרמב"ם ז"ל כח הכתובה אפילו אחר התקנה בדין הראוי והשבח אלא כמו הב"ח וס"ל ז"ל דבעל חוב גובה מן הראוי ולכך הוא אומר שיפה כח הכתובה אחר התקנה ככח הבעל חוב מן הדין אבל מי שיסבור דבעל חוב נמי אינו גובה מן הראוי לא יודה בתקנה זו דלא ס"ד כלל ליפות כח הכתובה אפילו אחר התקנה יותר מדין הב"ח לפי הדין ואף על גב דבדין המטלטלין יפה כח הכתובה אפילו אחר התקנה יותר מכח הב"ח לפי הדין אבל קושטא דמלתא נראה דהרמב"ם ז"ל ס"ל כשטת הפוס' דב"ח אינו גובה את הראוי מדלא כתב בדין האשה כשכתב דין השבח שאין האשה גובה מן הראוי והא ודאי ליכא למימר שדבריו על פי התקנה שאם כן לא היה כותב דין השבח גם כן שהרי לפי דבריו כאן שבח נמי גובה אחר התקנה ואם כן הרי הרמב"ם ז"ל סבור דאף על גב דב"ח אינו גובה מן הראוי לפי הדין מכל מקום לפי התקנה שתקנו הגאונים לגבות מן המטלטלין גובין ג"כ מן הראוי ותקנת המטלטלין הלא היא פשוטה בינינו ואף על פי שנהגו לכתוב בכתובות שעבוד מטלטלין אגב מקרקעי בפירוש אינו נראה לומר דמדנחות לפרש למאי דפירשו פירשו ולמאי דלא פירשו לא פירשו ואין לנו אלא גביה ממטלטלי אבל לא שבח וראוי אלא דסוגיא לעלמא נראה דלא כהרמב"ם ז"ל בזה. שכל הפוסקים כותבים דין השבח והראוי בלתי שום חלוק אף על פי שהם כותבין תקנת הגאונים במטלטלין ולא אשתמט חד מינייהו לכתוב שבזמן זה גובין מן השבח ואף הרמב"ם ז"ל עצמו כשבאר תקנת הגביה מן המטלטלין בזמן הזה לא כתב כלל שיגבו מן השבח נראה דלא פשטה תקנה בכך כלל ולמאי דנהוג נהוג למאי דלא נהוג לא נהוג והטור כתב דין הראוי סתם דנפל הבית עליו ועל אביו ולא פירש כלל שבזמן הזה שגובין ממטלטלין אין הדין כן כמו שרגיל בכל הדינים הנתלי' בדין המטלטלין שכות' דין התלמוד ואחר כך כותב אבל עכשו בזמן הזה כו' ומתוך כל זה נראה ודאי דאין להוציא הנכסים מחזקת היתומים מכח תקנה זו כיון שאין תקנה זו מבוררת ומעמידין הדבר על דין תורה:
שו"ת ראנ"ח סימן קטז
 
שאלה ראובן בקש משמעון שיצא ערב בעבורו לישמעאל אחד על מעות שילוה ממנו והקנה לו ראובן לשמעון בית אחד שיש לו בשביל השעבוד שישעבד עצמו לישמעאל בעד חוב ראובן וכתב ראובן לשמעון שטר על הבית בלשון מכר איך מכרו לשמעון בסך כך שעור השעבוד ההוא אשר השתעבד לישמעאל ואחר כך ראובן עמד והתפשר עם יאודה למכור לו הבית הנז' בסך ידוע וגמרו המקח ביניהם ונתן לו יאודה ערבון גם נשבע ראובן על קיום המכר הנז' אלא שלא נתן יאודה דמים ולא כתב את השטר וקודם גמר המקח הנז' יום מהימים בדבר יאודה עם שמעון הזכיר לו שדעתו לקנות הבית הנז' ולא אמר לו שמעון כלל שהבית הנז' קנוי לו אבל אדרבה שמח לקראתו ויברך ברוך אותו עתה יאודה תובע מראובן שיקים לו המכר הנז' ויורידנו בבית מכח המכר שגמרו ביניהם ומכח השבועה ושמעון אומר שהבית משועבד לו ואינו מניח את ראובן לתתו ליאודה:
 
תשובה תחלה צריך לבאר אם בנתינת הערבון שנתן יאודה מספיק להקנות לו את הבית הנז' אף אם לא הי' מכור לאדם אחר או לא ושרש דבר זה כבר התבאר בגמ' פרק האומנין באר היטב באיזה ענין קנה הערבון ובאיזה ענין אין קונה והעולה מכלל השמועה שאם נתן הערבון ההוא בתורת פרעון וזקף עליו שארית הדמים כמלוה קנה אפילו עייל ונפיק אזוזי ואם לא זקף עליו השאר כמלוה אלא נתן הערבון ההוא בתורת פרעון אי עייל ונפיק אזוזי לא קנה נגד מה שנשאר מהדמים ואי לא עייל ונפיק אזוזי קנה אבל אם הדמים ההם לא נתנם בתורת פרעון אלא בתורת ערבון סתם בין עייל ונפיק אזוזי בין לא עייל ונפיק לא קנה אלא כנגד מעותיו והמכר הזה אין אחת מכל הדרכים האלו בה שיהיה הבית קנוי לו ליאודה אם מצד שהערבון הנהוג עכשיו אינו נתן בתורת תחלת פרעון כלל ואפילו סתמו הוא כמפרש שאינו נותן בתורת תחלת פרעון שכל מורשיהם נמשכים על פי חוקת דיני הערכאות ככתבם וכלשונם ולפי חקותיהם אין הערבון אצלם בתורת תחלת פרעון ועוד שאפילו כשהוא בתורת פרעון אי עייל ונפיק אזוזי לא קנה כדכתי' ועוד מטעם אחר לא קנה אפילו נתן כל הדמים דאין קרקע נקנת בכסף אלא במקום שאין כותבין את השטר אבל במקום שכותבין את השטר לא קנה עד שיכתוב את השטר אם לא דפריש אי בעינא בכספא איקני ואי בעינא בשטרא וכבר כתבו המפרשים דאף בשטרי ראיה אמרינן דלא קנה עד שיכתוב השטר כדכתב הר"ן ז"ל בקדושין ומקומות אלו מקום שכותבין את השטר הוא ולא קנה ודאי עד שיכתוב את השטר ואפילו נתן כל הדמים ואם כן אין ליאודה דין עם שמעון כלל אך על ראובן יש לו חיוב השבועה אשר נשבע לו לקים לו המכר הנז' אם הוא מחויב בקיום שבועה זו כיון שהבית מכור לשמעון או אם ראובן מכר לו הבית בדרך מועיל והעמידו בידו אם שמעון מוציא ממנו מכח שטרו זה אשר קדם לקנין יאודה וצריך לברר תחלה קנין שמעון זה אם מועיל או לא ואחר כך יתבאר משפט שבועת ראובן ליאודה אם היא חלה או לא ומה יעשה בה ולכאורה היה נראה דקנית שמעון אין בה ממש דבאיזה קנין קנה אי בכסף הרי לא נתן דמים כלל לפי דברי יאודה וראובן אף על פי שבשטר כתב שקבל את הדמים ואי בשטר אין שטר קונה עד שיתן את הדמים אלא במוכר שדהו מפני רעתה כדאיתא פרק קמא דקדושין אבל כד מעיינן שפיר נראה דיש מקום לספק שקנין זה מועיל בין מדין כסף בין מדין שטר אי משום כסף דהשעבוד ההוא אשר השתעבד שמעון לגוי ההוא בשביל ראובן עולה לו במקום כסף דהא ודאי פשיטא שאם היה ראובן אומר לשמעון לתת כסף המקנה לגוי בפרקא קמא דקדושין דתן מנה לפלוני ואקדש אני לך מקודשת מדין ערב ואמר רבא וכן לענין ממון ופרש"י ז"ל שאם אמר תן מנה לפלו' ויקנה ביתי לך נקנה לו וכל פוסקי הלכות כתבו דין זה בהדיא ומעתה יש לנו לומר שעבוד זה גם כן שהשתעבד שמעון לגוי על פי ראובן זה כדי שיקנה לו ביתו עולה לו במקום נתינת דמים וה"ל דתן מנה לפלוני דכיון שהוא משתעבד לגוי בערבות דה"ל כאלו מתחייב ממש אליו דגוי בתר ערבא אזיל וכמו שנבאר לקמן הוה ליה כנתינת דמים וקנה וכיוצא לזה כתב הרא"ש בתשובה כלל ס"ט סימן ה' על ראובן שקנה משמעון תבואה בממון ידוע ועשה שמעון שטר חוב על ראובן הנז' וקודם שקנו מידו אמר לשמעון מי יתן לי תבואה זו אמר ליה שמעון הרי יאודה יתננה לך ובאותו מעמד קבל על עצמו יאודה הנז' לתת ליד ראובן התבואה הנז' ולאחר שקבל יאודה לתת התבואה לראובן קנו מיד ראובן קנין גמור וראובן תבע מיאודה התבואה הנז' ויאודה הודה שקבל על עצמו לתת התבואה לראובן אבל טען ואמר שבשעת שקבל על עצמו לתת התבואה לראובן לא היה לו שום דבר משל שמעון לא תבואה ולא דבר אחר והשיב הרב ז"ל כיון שראובן לא רצה להשתעבד עצמו להתחייב באלו המעות עד שיאודה אמר ליה ליתן דמיהן דהיינו התבואה הוה ליה תן לו ואני אתן לך דהוי קבלן כדאמר רבא בפרק בתרא דב"ב כלן לשון ערבות הן בר מתן לו ואני נותן לך דהוי קבלן וממי שירצה יפרע אמנם וכו' הנה הרב ז"ל דן ביאודה זה שנעשה קבלן מפני השעבוד ההוא אשר השתעבד ראובן על פיו והוה ליה דתן לו ואני נותן אף על פי שראובן לא הוציא שום ממון על פיו ואפילו נתן לבסוף מכל מקום בשעת (חולק) [חלות] חיובו ושעבודו של יאודה לא נתן ראובן שום דמים אלא מפני השעבוד ההוא אשר השתעבד לשמעון חשבינן ליה כנתינת דמים ומתחייב יאודה לראובן ובפרק האומנין גבי מאן דאפיק ועייל אזוזי דלא קני אמר רשב"ג מלמדין אותן שלא יחזרו כיצד כותב לו אני פלוני בן פלוני מכרתי שדה פלוני לפלוני באלף זוז ונתן לי מהם (י') [ר'] זוז והריני נושה בו ח' מאות זוז קנה ומחזיר לו את השאר אפילו לאחר כמה שנים והי' נראה לפרש דהר' (מאות) זוז שנתן הוא שקונים דקרקע נקנת אפי' במקצת כסף אלא דכד עייל ונפיק אזוזי לא קנה משום דמוכח מלתא דזוזי אנסוה למוכר וכיון דלא יהיב ליה זוזי בשעת דוחקו אדעתא דהכי לא זבין ליה וכדפרשי' שם ובא רשב"ג ללמ' תקון על עייל ונפיק אזוזי שלא יהי' מבטל הקנין ולא מהני האי תקון אלא דוקא בכה"ג דכבר נתן ר' (מאות) זוז ועשה דרך הקנאה ואין החשש אלא משום דעייל ונפיק אזוזי אבל לעולם הקנין אינו נגמר על ידי דמים הללו שהתחייב לו אבל רש"י ז"ל כתב והריני נושה בו דכיון שעשאם עליו מלוה הוה ליה כאלו נטלם והלום וקרקע נקנה בכסף נראה מלשונו שעל ידי זקיפת מלוה זו נקנת קרקע זו מדין קרקע נקנה בכסף וזקיפת מלוה זו הוי כסף הקנין דזקיפת מלוה חשיבא כנתינה לענין קנין קרקע וכתב דאכתי לא דמי דהתם מתחלת חיובו מתחייב לו חיוב גמור העומד להפרע שהרי משתעבד לו לפרוע אבל שעבוד הערבות אינו שעבוד גמור כיון שהלוה מתחייב ומשתעבד בחוב והוא אינו אלא ערב נראה דלא שנא דכיון דדיניה דגוי דגובה ממי שירצה ואחריותו על הערב כמו על הלוה עצמו ואינו יכול לדחותו כלל אצל הלוה אם כן ה"ל כחייב עצמו ושעבודו שעבוד גמור דהא איהו נמי משתעבד בחוב ואין הפרש בינו ובין הלוה וכמו שאמר' בפרק איזהו נשך אל תקח מאתו נשך ותרבית אבל אתה נעשה לו ערב ופי' ערב דגוי והקשה התלמוד וכיון דדיניה דגוי דבתר ערבא אזל אשתכח דאיהו ניהו דקא שקיל מניה רביתא ואוקמ' רב ששת כשקבל עליו לדון בדיני ישראל ורוב המפרשים פי' דלאו בערב שלו' דון מניה שאינו תובע אלא את הערב וכדפי' רש"י אלא בערב קבלן ואפילו הכי סבר תלמודא דכיון דגוי מצי תבע לישראל הוה ליה כאלו איהו ניהו דקא שקיל מניה רביתא דישראל ולא אשכח בה טעמא אלא בשקבל עליו לדון בדיני ישראל וממנה יש ללמוד דשעבוד ערבות הישראל לגוי דשעבוד הלואה ממש חשיבא ואם תמצא לומר דשעבוד חוב עומד במקום נתינת דמים לענין קנין כסף הוא הדין יש לנו לומר בשעבוד ערבות גם כן ויש עוד להביא ראיה לזה מדברי הרמב"ם בהלכות מלוה שכתב האומר לחברו ערב לפלוני בכך וכך ואני ערב לך הרי זה כמי שאמר הלוהו ואני ערב וכשם שמשתעבד הערב למלוה כך משתעבד ערב שני לערב ראשון ודין ערב ראשון עם המלוה ודין השני עם הראשון אחד הוא וכתב הרב המגיד ז"ל עליו זה לא מצאתי מבואר אבל קצת סמך ממה שאמ' בפרק ואלו נאמרין ערבא וערבא דערבא והטעם בזה שאף על פי שערב הראשון אינו נותן מעות אין השני צריך קנין משום דשעת שעבודו של זה כשעת מתן מעות דמלוה דמי אלא דאעקרא דדינא פירכא שדין זה לא נמצא כלל לשום אחד מהפוסקים שיהא קרקע נקנה בשעבוד שישתעבד אדם לחברו ובבא לחוב בדמיו מדין כסף והראיה אשר הבאנו מדברי הרא"ש על השעבוד דחשיב כמתן מעות אינן מוכחות דיש לדחות דודאי לענין שעבוד הערב שהוא משתעבד בשעת מתן מעות מטעם דעל פיו נותן לזה ממון דין הוא שהשעבו' נמי יחשב כנתינת דמים כיון שעל פיו משתעבד זה לזה ולגבי המשתעבד השעבוד ודאי מלתא היא שהוא מחייב עצמו בדבר שאינו חייב ואם הוא משתעבד באותו שעבוד על פיו אחר אותו שאמר לו להשתעבד משתעבד לו ודאי מכח זה וזה עצמו יש לומר בההיא דהרמב"ם שכת' בדין מי שאמר לחברו ערב לפלוני ואני ערב שמכח שעבוד הערב משתעבד אליו הערב השני אבל מכל מקום לגבי מי שהשעבוד אליו לא חשיב השעבוד כמקבל מידי ואי איפשר שיקנה שום דבר על ידי השעבוד כשצריך קנינו לקבלת שום דבר כגון קנין קרקעות בכסף שצרי' שיגיע ליד המוכר כסף או הנאת כסף ויש להבי' ראי' לזה ממה ששנינו בבכורו' פ' יש בכור כתב לכהן שהוא חייב ליתן לו ה' סלעים חייב ליתן לו ה' סלעים ובנו אינו פדוי ופי' עולא בגמ' דבר תורה בנו פדוי ומה טעם אין בנו פדוי גזרה שמא יאמרו פודין בשטרות ופרש"י ז"ל דבר תורה בנו פדוי לכשיתן שהרי נתן הפדיון שמא יאמרו פודין בשטרות אפי' אין נותנין לו כלום א"נ בשטר שיש לו על חברו נראה דלא אמרי' דפדוי דבר תורה אלא לכשיתן דוקא אבל כל עוד שלא יתן אין בנו פדוי אפילו מן התורה משום דהחיוב שהתחייב לכהן לא חשיב נתינה כלל ואף על פי שהחיוב חל עליו וחייב ליתן ה' סלעים ואפילו כשיתן אין בנו פדוי שלא יאמרו פודין בשטרות ופירש"י אפי' אין נותנין לו כלום דכשאין נותנין ודאי אינו פדוי ואף על פי שכתב רש"י א"נ בשטר שיש לו על חברו לענין דינא הא והא איתא וכן כתבו התוספות בפרק הנושא את האשה דפריך תלמודא א"ה בנו אמאי אינו פדוי וז"ל כלו' הוה ליה למימר דלהוי פדוי כשיבא ליד כהן דנהי דקוד' שבא לידו דינא הוא דאינו פדוי דהא ליכא עליה אלא שעבוד בעלמא מכל מקום כשיבאו לידו אמאי אין בנו פדוי וכן הם דברי התוספות שם בבכורות גבי הא דתני תנא קמיה דר' יוחנן בנו פדוי לכשיתן ואמר ליה רב נחמן זו דברי ר' יוסי אבל חכמים אומרים אין בנו פדוי וכתבו התוספו' תימא דמתני' קתני חייב ליתן לו ובנו אינו פדוי ויש לדחות דא"ר יוחנן פדוי עד שיתן לו ואתאי מתני' לאשמועינן דאפילו זקפא עליו כמלוה לא הוי כאלו קבלה הכהן וחזר והלוה לו ואם מחלה הכהן אינו פדוי עד שיתן והמכוון מדבריהם למדקדק בהם הוא דאף על גב דמתניתין קתני חייב ליתן ואין בנו פדוי דמשמע דאפילו כשיתן אין בנו פדוי ליכא למשמע מינה בודאי דכשיתן אין בנו פדוי דאיכא למימר דמתני' ה"ק חיב ליתן ובנו אינו פדוי דלא תימא דאם זקפן עליו חשיב כאלו נטלם ואם מחלם שפיר דמי אלא חייב ליתן ובנו אינו פדוי אם לא נתן אלא מחל אבל כשנתן ממש בנו פדוי להכי אתא רב נחמן לומר דהא דתני תנא בנו פדוי אפילו לכשיתן רבי יוסי היא אבל חכמים פליגי אפילו בלכשיתן וס"ל דאינו פדוי והיוצא מזה דזקיפת משמע דלכולי עלמ' אפילו זקפן כמלוה לא חשיבי כאלו קבלם הכהן וחזר והלום ולא חשיבא נתינה לגביה כלל וזה כענין מה שכתב' דלגבי מקבל השעבוד לא חשיב השעבוד שום הנאת ממון כלל וממנ' נלמוד דכסף קנין קרקע דבעי' שיגיע למוכר הנאת כסף דשעבוד לא חשיב קבלה כלל וההיא דפרק האומנים דרשב"ג שאמר מלמדין אותן שלא לחזור כיצד כותב לו וכו' יש לדחוק דלא אהני ההיא מלתא אלא דוקא בכי האי גוונא דהתם שקבל ר' זוז אבל אם לא היה מקבל כלל לא הוה מצי למיקני בזקיפת מלוה עליו וכיוצא לזה אמרינן בפ' האיש מקדש המקד' במלוה אינה מקודשת ויש אומ' מקודשת ושוין במכר שזה קנה ופירשוה בגמרא כגון שא"ל התקדשי לי במנה ונמצא חסר דינר וא"ל יהא מלוה עלי דמר סבר מקודשת דלא כסיפא לה מלתא למתבעה ומ"ס כסיפא לה מלתא ולא סמכה דעתה ושוין במכר דקנה בכי האי גוונא שנמצא חסר דינר וא"ל יהא עלי מלוה וכו' דהיינו טעמא דהאשה מתקדשת והמכר נקנה במנה החסר ואין צרי' לדינר הנשאר עליו מלוה לקיים את המכר ותדע דהא בההיא דרשב"ג אפילו שעבוד גמור ליכא שאין הלוקח כותב למוכר שהוא חייב לו ח' מאות זוז אלא המוכר הוא שכותב והריני נושה בו וכו' וכי האי גוונא אפילו אם תמצי לומר שהשעבוד חשיב כנתינת דמים הכא ליכ' שעבוד גמור מהלוה וזקיפת מלוה אלא ודאי כדכתיבנא שהמכר נגמר ע"י המאתים זוז שנתן כבר. עוד יש לי להביא ראיה דלא מהני בכי האי גוונא לקנות קרקע מטעם כסף ואפילו היה משתעבד למוכר עצמו ממה שאמרו גבי קדושין דהמקדש במלוה אפילו נתן משכון עליה אינה מקודשת דמנה אין כאן משכון אין כאן וכת' הרב המגיד משם הרשב"א ז"ל שאפילו א"ל הריני חייב לך מנה בקנין והתקדשי לי בו אינה מקודשת שאין כאן מנה אלא מלוה ולא קנה ואפילו כתב לו שטר עליה אינה מקודשת וכן כתב הרמב"ן ז"ל ולפי זה הוא הדין בקנין הקרקע אפי' השתעבד לו שעבוד גמור והתחייב לו בדמים ההם מכל מקום מלוה היא ולא מהניא להקנות קרקע על ידה אלא שאין הכל מודים להם להרמב"ן והרשב"א בדין זה וכמש"כ הר"ן ז"ל בפ"ק דקדושין ז"ל מנה אין כאן משכון אין כאן כתב הרמב"ן ז"ל דאפילו היכא דא"ל קנה משכון בשעבוד מנה והתקדשי לי בו ומשכת' אינה מקודשת דנהי דקניא לה למשכון לההוא שעבודא אינה מקודשת בכך דמנה אין כאן כלומר דעקר שעבודא דמשכון גבי לוה הוא ולא גבי אשה וכו' וכי תימא נהי דשעבודא גבי לוה למה אינה מקודשת באותו שעבוד והא אמרינן בפרק האיש מקדש דמק' בחוב דאחרים מקודשת מדינ' אי לאו משום טעמא דלא סמכה דעתה וכו' וכיון שכן היכי אמ' דמנה אין כאן איכא למימר דלא דמו דבשלמ' מקדש במלוה דאחרי' לא שייכי קדו' גבי מקדש כלל שכיון שקדש את האשה באותה מלוה אין כאן כלום מה שאין כן במקדש במלוה דידיה דמנה אין כאן כלו' דאותו מנה שהוא מקדש בה אכתי אגיד גביה וכסף קדושין דאגיד גבי בעל לאו כסף קדושין הו' אבל הראב"ד ז"ל פי' דהכי קאמר מנה אין כאן שהרי לא נתחייב לה בו דמילי בעלמא נינהו וכיון דמנה אין כאן משכון אין כאן וכו' ודכותה נמי הא דאמרינן בסמוך בפרוטי דכיון שלא נתחייב בפרוטי אין השעבוד חל על הנסכא שהוא משכון אבל היכא שנתן לה משכון ואמר לה קנה במשכון זה שעבוד מנה והתקדשי לי שמקודשת: ומעתה לפי דברי החולקים על הרמב"ם ז"ל בפי' מנה אין כאן משכון אין כאן אין לנו ראיה מדין זה שהמקד' בחיוב ובשעבוד גמור שמתחייב לאשה אינה מקודשת כמו שהוא מתלמד מדברי הרמב"ן ז"ל ועדיין איפשר לומר דשעבוד וחיוב שישתעבד אדם לחברו מהני מדין כסף ועוד יש לדחות בזה שאפי' לדברי הרמב"ן והרשב"א דסבירא ליה דאפי' השתעבד לה בקנין לא מהני כל דכסף הקדושין אגיד בנותן מכל מקום בענין המכר עדין נוכל לומר דמהני דהא לא אתרע הך קנין ולא נגעו בה אלא מדין מלוה וכמו שכתב בדבריהם שאין כאן מנה אלא מלוה ובמכר הרי"ף והרמב"ם ז"ל ושאר מן הגדולים סבירא להו שהוא נקנה במלוה כגון שהיה המוכר חייב ללוקח ונתן לו שדהו בדמי ההלואה קנה לוקח מדין כסף כמו שכתב הרמב"ם ז"ל פרק ז' מהלכות מכירה מי שהי' לו חוב אצל חברו וא"ל מכור לי חבי' של יין בחוב שיש לי אצלך ורצה המוכר הרי זה כמי שנתן הדמים עתה וכל החוזר בו מקבל מי שפרע לפיכך אם מכר לו קרקע בחובו אין א' מהם יכול לחזו' בו ואעפ"י שאין מעות המלוה מצויות בשע' המכר וזו דעת הרי"ף ז"ל גם כן שהשמיט סוגית פרק האיש מקדש כמו שכתב הר"ן והמגיד ז"ל וזו דעת ר"ח גם כן ולפי דברי הגדולים האלה נראה שהקונה במלוה שלו גם כן כגון שהוא מחייב ומשעבד עצמו למוכר בקנין או בשטר קנה מדין כסף ואפילו את"ל דהמחיב עצמו בקנין חשיב מלוה ולא קני לגבי אשה כדברי הרמב"ן והרשב"א ז"ל כיון שבמכר אין דין מלוה כלל ולעולם קנה אפילו במלוה כל זה כתבתי במסתפק מכח ראיות אלה אשר הבררתי ולא הונח לי עד אמצא מקום מפורש על הענין שיאמרו זה בדין המכר שהוא נקנה ע"י חיוב ושעבוד אשר יתחייב למוכר אף בלא נתינת דמים. ומצאתי בדברי הריטב"א שכתב בפ"ק דקדושין וז"ל מנ' אין כאן משכון אין כאן י"מ אותה אפי' כשנתחייב לה במנ' בקנין כראוי או שזכה לה במשכון מנה שא"ל זכי בו לשעבוד מנה וקנתה אותו אין כאן משכון דהא לא מטי השתא לידה שום הנאה לא מן המנה ולא מן המשכון שהרי אינו מקדשה בגופו של משכון והויא לה כהלואה דלא הוי בעין דלא מיקדשה ביה וכו' ואע"ג דבמלוה דאחרים מקודשת כל היכא דסמכה דעתה התם כיון שזכתה במלוה נפיק ממונא מניה דהא נפיק שעבודא דלוה מניה וזכיה ביה איהי אבל שעבוד דיליה שנתחייב לה בקנין או בשטר דלא נפיק מניה כלום ה"ל כמקדש במלוה שאינ' מקודשת וה"ה במכר שלא קנה כשם שאינו נקנ' במלוה כדאיתא לקמן והיינו דקאמר דכיון שבא לקדשה במנה ואינה מתקדשת בו דה"ל מלוה אין המשכון כלום ולהכי אמ' מנה אין כאן משכון אין כאן וכן בעובדא דאמתא דאמר פריטי אין כאן משכון אין כאן מהאי טעמא הוא דחשבינן ליה כקונה במשכון דלא קנה ולהאי פירוש' לא אתי שפיר לישנא דמשכון אין כאן וטעמ' דמלתא נמי לא מחוור שתהא דין זה כדין מלוה שהיא תחת ידה קודם לכן ועקר הפי' בזה כפי' הראב"ד שאין משכון חל ומשתעבד אלא כשקדם חיוב הממון שלוה ממנו או שנתחייב לו בקנין כראוי דהשתא מקנה ממון לשעבוד אותו חיוב אבל הכא שלא נתחייב לה במנה ובאמירה בעלמא הוא שא"ל שתתקדש לו במנה כיון שלא זכתה במנה ולא נתחייב לה באמירתו משכון דיהיב על ההו' מנה לאו כלום הוא וכן הדין במכר ובכל דבר כגון שאמ' לחברו אתן לך מאתים זוז והרי לך משכון עליה לא זכה כלל ונוטל ממנו משכונו וכן כל שמתנה ביניהם תנאי ודברים ונתנו משכון על אותם דברים לא זכו אבל אם נתחייב לה מנה בקנין וחזר וקדשה בו או שלוקח ממנו שדה אשה מקודשת ושדה מכורה ואילו נתן משכון על אותו מנה זכתה בו דהא איכא הנאה וכו' הנה למדנו מדברי הריטב"א דלפירוש הראב"ד שכותב עליו שהוא עקר דבר זה מפורש שלוקח שהתחייב והשתעב' למוכר כדרך ששעבודו קים והקנ' לו שדהו באותו שעבוד ה"ל כנתינת כסף וזכה מדין דמים וממנה יש ללמוד אל הנדון שלנו דכיון דשמעון השתעבד אל הגוי כדרך ששעבודו קיים ויכול לגבותה ממנו וראובן הקנה לו ביתו באותו חוב שהתחייב לגוי קנה מדין תן מנה לפלו' ויקנה ביתי לך דשעבוד זה דערבות נמי חשיב כשעבו' מוחלט כמו שכתבנו לעיל וההיא דכתב לכהן שהוא חייב ה' סלעים דמשמע מהתם דכל עוד שלא יתן אין בנו פדוי מדינ' ולא חשיב כאלו בא ליד כהן י"ל דהתם בעי' נתינה אלימתא ובהנאה בעלמ' אין בנו פדוי כמו במכר ובקנין דבהנאה בעלמ' המכר קיים: ועוד יש לומר ששמעון זה קנה מטעם אחר דכיון שראובן א"ל שיצא ערב בעבורו ועל ידי ערבותו מלוה לו הישמעאל אותן מעות בההיא (הקנאה) [הנאה] מקנה לו דלא גרע מאומר שאדבר עליך לשלטון שהאשה מתקדשת בו למ"ד דאינה לשכירות אלא לבסוף כדאיתא בפרק האומר: הכלל העולה מהדברי' דבמכר זה איפשר לקיים בו הקנין מדין כסף לדעת הרבה מן הפוסקים גם מדין שטר נרא' דשמעון זה קנה דאף על גב דאמר שמואל גבי קרקע נקנת בשטר לא /שנו/ שאנו אלא בשטר מתנה אבל במכר לא קנה עד שיתן דמים אין הטעם מפני שאין השטר קונה אלא משום דמוכר לא סמכה דעתו עד שיקח דמים ולפי זה כל היכא שלא מכר על מנת לקבל דמי' והוא מוחל הדמים ההם קנו ואפילו לא כיון אלא לתת במתנה וכתב בלשון מכר קנה וראיה לזה מההיא דפריך תלמודא התם מבריתא בשטר כיצד כתב לו שדי נתונה לך שדי מכורה לך הרי זו מכורה ונתונה ואסיק רב אשי במתנה בקש לתנה לו ולמה כת' לשון מכר כדי ליפות את כחו וכתבו התוספות ז"ל וא"ת למה כתב לו לשון מתנה בשלמא מכר משום אחריות אלא מאי יפוי כח יש במתנה נראה מדבריהם דאפילו לא היה כותב לשון מתנ' אלא לשון מכר היה קונה אפילו בלא נתינת דמים דאם לא כן מאי קושיא דילמא האי דאצטריך לכתוב לשון מתנה משום דלשון מכירה לא קני בלא נתינת דמים ובלא נתינת דמים מיירי התם אלא ודאי משמע דכל היכא שהוא נותן במתנה אם כתב לשון מכר אפילו לא קבל דמים קנה מדין שטר מכר דבשטר מכר קנה אפילו לא נתן דמים מי' בחדושי הרמב"ן ז"ל בפ' חזקת הבתים הקשה קושיא זו שהק' כאן התוספות דלמה כתב לשון מתנה וכתב בתרוצה שי"ל שכתב לו לשון מתנה מפני שיש בכלל מתנה מה שאין במכר וכו' אי נמי לענין השמועה עצמה שיזכה בלא נתינת דמים מיד נר' מדבריו דאפי' בכה"ג דבמתנה בקש ליתנה ולא היה רוצה להפרע דמים לו אי לאו דכתב לשון מתנ' לא היה קונה מיד שי"ל דלא אמר הרב שכתב כן כדי שיקנה בלא דמים דבלאו הכי א"א בודאי אלא דכתב לשון מתנ' כדי לפרש לו דבמתנה נותנה לו ולא ע"מ לקבל דמים אלא ודאי אם היה מפרש לו דהוא מוכרה לו על מנת שלא לקבל דמים אה"נ שהיה מועיל ואפי' לא כתב אלא לשון מכר והיינו דאצטריך לכתוב לו לשון מתנה כדי לפרש דבמתנה נותנה ולא על מנת להפרע דמים כדי שיקנה מיד וכן הם דברי התוספות בפרק חזקת הבתים שכת' על קושיא זו בדברי הרמב"ן דנפק' מינה במה שכתבו לשון מתנה שאין צריך ליתן דמים ואחר כך כתבו מיהו קש' לטעם זה דאמאי בעי בשטר באקני סגי וכן מתבאר בפרק ח"ה גבי ההיא דשלח רב הונא בר אבין המוכר לאשתו קנת' ואין הבעל אוכל פירות ברם רבי אבא וכל גדולי הדור אמרו במתנה בקש ליתנה לה ולמה כתב לשון מכר כדי ליפות כחה ור"י ור"ת חולקים שם בגי' התלמוד דר"י גריס ברם ר' אבא וכו' כדי ליפות את כחה ומפ' דרבי אבא וגדולי הדור פליגי ארב הונא בר אבין דאית להו דלגלויי זוזי הוא דעבד והמוכר לאשתו לא קנתה אם לא כשיש שטר דאז היא קונה בשטר דדל זוזי מהכא ומה שקונה בשטר היינו מדין מתנה דבמתנה בקשו ליתנה וכו' והא דכתב לשון מכר כדי ליפו' את כחה ור"ת לא גריס ברם ר' אבא אלא גריס ור' אבא וכו' ולמה כתב לשון מכר כדי ליפות את כחו ומפרש דאפילו למ"ד קנתה ולא אמרינן לגלויי זוזי אינה קונה מדין מכר שאין כאן מעות שהמעות הן של הבעל אלא מדין מתנה הוא שקנתה דבמתנה בקש ליתנו לה והא דכתב לשון מכר כדי שיהיה כחו יפה בהם שיהי' בטול מקח בצד מה לענין אכילת פירות כדין המכר והשתא בין לפי גיר' ר"ת נראה בודאי דאפילו כתב בלשון מכירה קונה מדין מתנה אלא דלגי' ר"ת אמרינן בהא שכתב לשון מכירה מפני שדעתו כדי שיהיה אוכל פירות ולעולם המקח מדין מתנה הוא קים אפי' בלא נתינת דמים ואף על פי שכתוב בלשון מכר. מעתה למדנו שכל מי שיקנה קרקע לחברו בשטר אפילו בלשון מכר ואין דעתו לקבל ממנו דמים קנה חברו מדין שטר אפילו בלא נתינת דמים ואף על פי שהקנה לו בלשון מכר וכל שכן כאן בנדון שלנו ששמעון זה קונה מדין שטר כיון שראובן הסכים להקנו' לו הבית בלתי קבלת דמים ממנו אלא שישתעבד בערבות ההיא וכיוצא לזה כתב הרשב"א ז"ל בתשובה אלמנה שבאה ליפרע כתובתה מנכסי יעקב מיד ראובן בנו וראובן מכר לה קרקע בדמי סך כתובתה ועשה לה שטר וכו' וכתב בסוף התשובה וז"ל ואי משום שלא נתנה מעות במעות הלואה אין קונין בהם הכא לא צריך דבלא כסף נמי קנתה דטעמא דשמואל דאמר בשטר מכר לא קנה עד שיתן דמים לאו משום דשטר לבדו לא קנ' דהא מוכר שדהו מפני רעתה קונה הוא אפילו בלא דמים אלא משום דסתמא דמלת' לא גמר ומקנה עד שיתן (ללוקח) [לוקח] דמים וכאן אינו מצפה שהרי מחילת הכתובה במקום דמים הלכך לאה זו קנתה בשטר זה קניה גמורה ע"כ וכן כתב הרב המגיד בפרק ז' מהלכו' מכירה על סברת הרמב"ם ז"ל דס"ל במקנה קרקע במלוה שהוא חייב ללוקח דאפילו לדברי הסוברי' דלא קניא משום דאין מכר נקנה במלוה מ"מ אם כת' לו את השטר קנה בשטר דה"ל כמתנה וא"כ שמעון זה קנה נמי מדין שטר אפילו אין כאן נתינת דמים כלל ואעפ"י שבשטרות הנהוגו' עכשו יש מי שאומר שאין להם דין שט' שקרק' נקנת בהם מ"מ כבר עלתה הכרעת האחרונים כדברי האומרים שבשטרי ראיה ג"כ קרקע נקנה בהם והכרעתם מכרעת: ובר מן כל דין נראה שמחזיקים בית זה ביד שמעון או ביד הבא מכחו מדין הודא' ראובן שהודה בשטר שמכר את הבית וקבל דמיו וכדכתב הר"ן בפ"ק דקידושין ובפ' השולח דמדין הודאה ודאי זוכה בה ואין שמעון זקוק כלל להשיב אם קנה או לא קנה ובאי זה ענין קנה כיון ששמעון מודה בשטר שהקנה לו ואפילו האומ' שמשביעין את המלוה כשטוען הלוה דשטר אמנה הוא הכא ליכא למימר הכי כלל ואין זה שטר אמנה כלל שלא חל שעבודו מעולם ולא נכתב אלא ע"ד שילוה לו אח"כ שהרי שט' זה אפילו לפי דברי הטוען נכתב באמת ובתמים כדי להקנות לו את הבית ולא היה מחוסר שום מעשה ואין שומעין כלל למי שיטעון נגד שטר זה שלא הקנה לו ושלא נעשו דרכי המקח ואין שמעון זקוק להשיב על זה וכ"ש הבא מכח שמעון ואפילו אם יודה שמעון לדברי הטוענים שלא גמר עם ראובן דרכי ההקנאה אין הבא מכחו זקוק להאמין לו וכדאמרינן בתוספ' בח"ה בהדיא כמו שכתב הרא"ש ז"ל מעתה ראובן זה שנשבע ליהודה שימכור לו הבי' הו' נשבע על דבר שאינו בידו ולא חלה שבועתו כלל ואין עליו חיוב שבוע' בטוי כיון שנשבע על דבר שאינו בידו וא"א להעשות שהרי א"א לקיים מכר זה כלל כיון שהוא מכור לאחר וא"ת אם ירצה זה יכול לפייס את שמעון ברצי כסף עד שיאמר רוצה אני ויקנה את הבית לראובן וראובן ימכרהו ליהודה ויזכה בו ותתקים בזה שבוע' ראובן זה אינו וכמו שכת' הרשב"א בתשו' במי שנשב' לסתום חלונו' ראובן שאעפ"י שאיפ' לו לנשבע לפייס את ראובן ברצי כסף שיסכי' בסתימת החלונות מ"מ אין שבועתו חלה ואין לו דין שבוע' בטוי שאינו בידו ואם בא יהודה לומ' לראובן מכור לי הבית בכסף בשטר ובחזקה ותעשה לי דרכי הקנאה והסתלק אתה מן הבית כמו שנשבעת למוכרו לי ואעפ"י שלא יהי' קנוי לי מן הדין ואנא משתעינא דינא בהדי שמעון אם נאמר שכיון שאפי' אם ימכרנו לו אינו קנוי לו מן הדין א"כ אינו יוצא מידי חיוב שבועתו ומה תועלת בהקנאתו לו או אם נאמר דמ"מ מחויב הוא למוכרו לו ויוצא י"ח שבועתו כל שיקנהו לו בדרך הקנאה ומכר כמו שנשבע לו ואעפ"י שמן הדין אינו קנוי לו ובפ' המגר' גבי ע"מ שלא תנשאי לפלו' אמרינן שאם נשאת לאותו פלו' גט בטל ובניה ממזרים והק' התוס' וא"ת והלא אין נשואין חלין שהרי אסורה אליו משום א"א וכו' ותרצו דעברה ונשאת לאחר מיתת המגר' קאמר דנמצ' למפרע גט בטל ובניה ממזרים ולפי דבריהם יש לנו ללמוד אל הנדון שלנו ג"כ דכל שאין הקנין חל לא חשיב מידי וכאלו לא קיים מה שנשבע עליו דומיא דע"מ שלא תנשאי דאע"ג דהיא נשאת לו בדרך נשואין כיון שאין הנשואין חלין לא חשיבה עוברת על התנאי:
 
אבל משם מפ' אחרים תרץ הרשב"א דכל שנשאת דרך נשואין בטל הגט דכיון דאי איפש' לה לינשא לנשואין גמורין הכי אתני עלה מעקרא שלא תנשא לו דרך נשואין וכתב הרשב"א ז"ל ולפי תרוץ זה למדנו שהאומר לחברו שדי נתונה לך על מנת שלא תתנהו לפלו' ונתן לו בדרך קנין אף על פי שקנינו אינו קנין דהא על מנת שלא תתנהו לפלו' קאמר ליה ואם כן נמצא מקנה דבר שאינו שלו אפי' הכי ה"ק ליה על מנת שלא תתנהו לו דרך קנין וכיון שנתנו לו דרך קנין מתנתו בטלה ושדה חוזרת לבעלים הראשונים ומכל מקום נראה שאף לדברי הרשב"א אין ללמוד ממנו לנדון שלנו שהוא מחויב למוכרו לו כדרך המוכרים ואף על פי שלא יהיה כאן מכר שהרשב"א ז"ל פי' טעמא דמלתא דתנשאי דרך נשואין בעלמא קאמר ולא נשואין חלין משום דכיון דאי איפשר לה לינשא נשואין גמורין הכי אתני וכו' אבל בנדון דידן שידענו ודאי שהוא למכר גמור כיון בשבועתו אי משום שהי' חושב ששמעון הקונה גם כן יסכים במכר הנז' או ששכח ממכרו לשמעון אם כן אינו יוצא י"ח במה שימכרנו מכר שאינו קים מן הדין ולא חשיב מכר כלל אבל מכל מקום ראובן זה עבר על שבועת שוא שנשבע על דבר שאינו בידו ומשעה שיצאה שבועה מפיו יצאה לשוא ואם ראובן זה יחזור לקנות הבית משמעון כדי להעמידו ביד יאודה ולמוכרו לו כפי שבועתו בזה יש לספק אם יצא בזה ידי חובת שבועתו ואם הוא מחויב מכח שבועת בטוי למוכרה לו אם חזר ולקחה משמעון כיון שבידו לקים שבועתו עכשיו או אם נאמר שכיון שבשעה שיצאה השבועה מפיו לא חלה מפני שלא היתה בידו אפי' בא לידו אחר כך אין עליו חיוב שבועת בטוי דומיא דמקדש אשת איש שאפי' גרשה בעלה אחר כך אין הקדושין חלין כמו שהוא מבואר מעצמו וכמו שכתב הרשב"א בתשובה וכמו האומר לאשה חוץ מבעל אחותיך דאפילו מתה אחותה אחר כך לאו שיורא הוא דכיון דבשעת התנאי לא הוה שיורא ומההיא דאמרינן בפרק אלו נדרים גבי קונם שאני עושה לפיך רבי יוחנן בן נורי אדם אוסר דבר שלא בא לעולם דאם לא כן לא הוה חייל אסורא אפילו אם יגרשנה דכיון דהשתא לא חייל לקמיה נמי לא חייל וכדכתב הר"ן שם ומוקי לה נמי באומר בפי' לכי מגרשה דבלאו הכי לא חייל אסור אפילו אדם אוסר דשב"ל אין ראיה אל הנדון שלנו דהתם שאני שהיא אוסרת הדבר ההוא וכיון שהאסור אינו חל קודם שתתגרש אין האסור עומד על הדבר ההוא שיחול אחר הגירושין ולפיכך את"ל דאין אדם אוסר דבר שלא בא לעולם אם כן לא חל האסור ההוא על מעשה ידיה עכשו וכיון דעכשו לא חל לקמיה נמי לא חייל אבל כשאד' מחייב עצמו בשבועה על קיום איזה דבר כל שהשבועה מוצאה מקום לחול איפשר שהיא חלה ולפיכך הנשבע על דבר שאינו בידו אף על פי שהשבועה לא חלה כיון דלאו בידו מכל מקום כשיבא לידו מחויב בקיום השבועה מכח שבועת בטוי ויש להביא ראיה לצד זה ממ"ש בפרק שני דנדרים גבי שבועה שלא אוכל דבר זו שבועה שאוכלנה שהשניה שבועת שוא כיון שנשבע נגד שבועה ראשונה ואמר רבא אם נשאל על הראשונה שנייה חלה עליו משמע דאף על גב דשבועתו לא חלה לשעתה מכל מקום כשתמצא מקום לחול חלה מיהו אין מכאן ראיה גמורה אל הנדון שלפנינו דשאני שבועה שחכם עוקר את הנדר מעקרו וכיון שנשאל על הראשונה חלה השנייה למפרע משעת יציאתה מפיו מה שאין כן בנשבע על איזה דבר שאינו בידו ואחר כך בא לידו דלעולם השבועה לא חלה בתחלתה וכדאמרינן גבי מקדש את האשה על מנת שאין עלי' מומין או על מנת שאין עלי' נדרים דאינ' מקודשת ות"ר הלכה אצל חכם והתיר לה מקודשת אצל רופא ורפאה אינה מקודשת מה בין חכם לרופא חכם עוקר את הנדר מעקרו רופא מכאן ולהבא הוא מרפא דכיון שחכם עוקר את הנדר מעקרו הוה ליה כאלו לא היו עליה נדרים מעולם:
 
ועוד היה נראה לכאורה להביא ראיה לזה מדברי הר"ן ז"ל בתשובה סימן ל"ח שכתב בדין איש אח' שנשבע להתקרב לאיש ששבועה זו אינה צריכה התר מפני שאין האיש רשאי להניח את אשתו ללכת למרחקים דמחייב לה בשארה כסותה ועונתה וכי תימא תלך אשתו אחריו וכו' לאו כל הימינו להוציאה משם וכו' ואחר כך כתב וכ"ת יתן לה גט שהרי האשה מתגרשת בעל כרחה ונמצא שיהיה מותר ללכת בכל אותן מקומות שירצ' וחיילא שבועה אף בזה אינו רשאי מפני הקנס שיש בדבר מצד המלכות ולא עוד אלא שאנו מוחזקים שיש חרם הקהלות בדבר כו' נראה דאף על גב דבשעה שנשבע זה לא היתה חלות לשבועתו כיון שהוא משועבד לאשתו מכל מקום אם יגרשנה חיילא שבועה ולא אמרינן שכיון שלא חלה בתחלתה שוב אינה חלה אלא שעדין יש לחלק בהא דהר"ן ז"ל שהיה הדבר בידו לגרשה בעל כרחה כפי סברת וכי תימא וכיון שהיה הדבר בידו אם כן מתחלתה חשיבא חיילא מה שאין כן בנדון דידן שאינו בידו דמי יאמר שיתרצה שמעון אליו למוכרה או להחזירו לו וכמו דלא חשבי' שדה זו לכשאקחנה קנויה לך כמידי דבידו אלא כמידי דלאו בידו וכה"ג ממש מחלק בגמר' פרק האומר דקדושין דא"ר יוחנן באומר פירות ערוגה זו יהיה תרומה על פירות ערוגה זו לכשיתלשו דכיון שהוא בידו לאו כמחוסר מעשה דמי ופריך מהאומר לאשה הרי את מקודשת לי לאחר שאתגייר לאחר שאשתחרר לאחר שיחלוץ לך יבמיך וכו' אינה מקודשת בשלמא כלהו לאו בידו אלא גר בידו הוא ומשני גר נמי לאו בידו דא"ר חייא גר צריך ג' מי יימר דמזדקקי ליה ג' ומפרש עוד התם דהאומר לאשה הרי את מקודשת לי לאחר שאגרשך דבידו לגרש אלא דאינה מקודשת משום דלאו בידו לקדשה ומהרי"ק בשרש נ"ב על אחד שנשבע להכניס אשה אחת לחופה כתב דאף על גב דנשבע על דבר שאינו בידו לעשות זו היא שבועת שוא מכל מקום אם יזדמן לו האפשרות בעשיית הדבר מחוייב הוא לעשותו ולא עוד אלא שלא עבר על שבועתו ואף על גב שמתחלה לא היה בידו ולא נתחייב משום שבועת בטוי והביא ראיה מדברי הרמב"ם ז"ל שכתב בפרק ה' מהלכות שבועות כל מי שנשבע על אחרים שיעשו כך וכך או שלא יעשו אינו חייב בשבועת בטוי שהרי אין בידו לקיים ולא לבטל ומכין אותו מכת מרדות שהרי אין בידו לקיים שבועה זו ונמצא גורם לשבועת שוא ולמה אין לוקה משום שבועת שוא שהרי איפ' לאותן אחרים שישמעו ממנו ותהא קיימת שבועתו וכו' ועדין אין זה דומה ממש לנדון שלנו דהתם נשבע על אחרים שיעשו וקיום שבועה זו עומדת מוכנת אצל האחרים אם ירצו לקימה וכיון שקימוה לא עבר מה שאין כן בנשבע על דבר שאין לו מציאות בו בשעת השבועה ואינו בידו ואפילו יקימוהו האחרים שיתנו למי שנשבע לתת לו הבית לא יצא הוא ידי חובת שבועה והוא מחוסר מעשה לגמרי שיבא לידו ואחר כך יקיים שבועתו ובכי האי גוונא איפשר עדין לומ' שכיון שלא חלה השבועה בתחלתה ולא היתה לה מקום ומציאות כלל דעדין מחוסר מעשה אפילו בא לידו אחר כך אינו חייב בקיומו וק"ל: מעפר דל.
 
אליהו ן' חיים:
שו"ת ראנ"ח סימן קיז
 
שאלה כתב יד שכתוב בו בזה הלשון יו אבאשו פירמאדו' דיוו אראובן דוקדוש סיינטו די אורו אין אורו פור טאנטוש קי די איל רסיבי אינפרישטאדוש לוש קואליש מי אובליגו די פאגאר די היום אשיש מיזיש אי די אישטו טומי קנין אינשו מאנו אי טודו טיינפו קי אישטי מי אישקריטו שירה פירמי דו קרידיטו אדיטו ראובן פארה פאזירלי בואינו טודו (לודי) [לודיטו] אריבא קון שושולה פלאברה די קאלרו קי אישטי אישקריטו וולאגה קומו שטר קונטודאש לאש קאלריזאש קישואילין פאויר פארה פירמיזא דילו דיג'ו אריבה אם נאמן לומר פרעתי או לא:
 
תשובה שאלה זו אינה צריכה לפנים והלכות פסוקות הם בדברי הפוסקים שאם אין כתב ידו מתקים יכול הוא לטעון לא היו דברים מעולם וכל שכן לטעון פרעתי ואם הוא מתקיים לטעון להד"ם אינו נאמן אבל לטעון פרעתי במחלוקת היא שנויה ורוב הפוסקים סוברים דיכול לטעון וכן דנין וכל זה כשאין בו נאמנות אבל כשיש בו נאמנות כל שהוא מתקים אינו נאמן לומר פרעתי כיון שהאמינו ואם אינו מתקי' יכו' לטעון להד"ם אבל לטעון פרעתי מחלוקת בעל העטור ובה"ת שבעל העטור סובר דלא מהני ליה מיגו בכה"ג ובעל התרומות סובר שיכול לטעון כיון שאינו מתקים אלא על פיו ונדון זה שבא עליו השאלה יש בו נאמנות שכך כת' אי טודו טיינפו קי אישטי מי אישקריטו שירה פירפי דו קרידיטו אראובן פארה פאזירלי בואינו טודו לודיטו אריבא קון שושולה פלאברה ולשון זה כולל נאמנות על הפרעון גם כן שבכלל לודיטו אריבא יש גם כן שיפרעם לזמן ששה חדשים ולא יאמר שפרע וכיון שיש בו נאמנות אם הוא מתקיים אינו נאמן לומ' פרעתי ובכלל זה גם שאינו נאמן לומר תנאי היו דברי דלאו כל כמיניה כיון שאינו נאמן לומר פרעתי ועוד שיש לכלול גם זה בכלל הנאמנות ואם אינו מתקים יכול לטעון לא היו דברים מעולם גם אם יטעון פרעתי לא מפקינן מיניה כסברת בעל התרומות גם מצד מה שכתב זה יהיה דינו כשטר אף על פי שאם אינו מתקיים הוא נאמן לומר פרעתי לכולי עלמא דמודה בשטר שכתבו צריך לקיימו ולא דמי לההיא דבעל העיטור מכל מקום כל שהוא מתקיים דינו כשטר כיון שהתנה להיות לו דין שטר ואינו נאמן לומר פרעתי כדין השטר ואף על פי שהרב בעל תרומת הדשן בכתב יד שכתוב בו ותהא חתימתי מעידה כמאה עדים כתב שמכל מקום נאמן לומר פרעתי לכאורה יש לחלק דלא דמי לשון דכתב זה לההיא כלל דלשון וחתימתי תעיד עלי כמאה עדים אף על פי דמיפה בזה כח כתב ידו מכל מקום לא יפה אותו אלא ככח עדים ובעדים נאמן לומר פרעתי שלא אמר אלא שתהא חתימתו כהעדאת עדים ולא כחתימת עדים שאינו נאמן לומר פרעתי כל שיש עדים חתומים בשטר וכן הם סוף דברי הרב שכתב שלא הוצרך לומר כן אלא לאפוקי שאין דבריו להשטות בעלמא וכיון שכן יש חלוק גדול כשאומר שנותן לו דין שטר דאי יהיבנא ליה דין שטר לגמרי אינו נאמן לומר פרעתי מיהו הרב בעל תרומת הדשן כשבא לפרש טעם הדבר לא תלה הענין בכך אלא כתב לכל הדיעות אין נראה לחלק דאשירי פרק שני דכתובות פי' טעמא דרב אלפס וחבירו דנאמן לומר פרעתי ומשום דדילמא המלוה זייף ליה לשטרא והלוה לא חשש לתובעו משום דאין עליו [עדים] או שמא אינשי משום דלית לי' קלא והני טעמי שייכי נמי בשטר שכתוב בו ותהא מעידה עלי וכו' דבין כך ובין כך אינו אלא חתימת ידו ולא של עדים וא"ת למה כתב הכי יש לומר דשופרא לשטרא להודיעם בחתימתו דהודאת בעל דין כמאה עדים דמי ולא מצי למימר להשטות נתכוונתי וביאור דברי הרב ז"ל נראה שמתחלה רצה הרב לדחות דלא תימא דשייך כאן שטרך בידי מאי בעי כיון שעשה חתימתו בעדים ואמר הרב ז"ל דכיון דסוף סוף אינו אלא כתב יד שייכי ביה הטעמים שכתב האשירי דמשום הכי לא חש הלוה לקחת אותו מיד המלוה ואחר כך רצה לדחות דלא נימא דהא דכתב שחתימתו תעיד כעדים כיון להך מילתא לומר שלא יוכל לומר פרעתי דאם לא כן למה כתב כן הא ודאי חתימתו מעידה עליו כעדים לענין שלא יוכל לומר לא היו דברים מעולם ועל זה כתב הרב דלא היא דלא כתב כן אלא לשופרא דשטרא בעלמא שלא יוכל לומר להשטות נתכוונתי ולא רצה הרב לומר מה שכתבנו דאף ע"ג דכתב שתהא חתימתו כעדים מכל מקום לא יפה כחו אלא כהעדאת עדים ובעדים נאמן לומר פרעתי משום דרוצה לתת טעם למה הוצרך להכי ולפי דברי הרב אלה יש לספק אם יאמר כן בלשון הכתוב בכתב זה שיהיה דינו כשטר גמור דלכאורה טעמי הרב שייכי בזה גם כן עוד שמתוך הלשון נראה שלענין נאמנות לומר פרעתי נתן לו דין שטר שכן כתב קונטודאש לאש קלאריזאש שנראה שלא כתב כן אלא לענין הביאורים הרגילים לעשות בשטרות לקיום השטר אם לא שתאמר שבכלל ביאורי השטר גם כן הוא נאמנות לטענת פרעתי או דתרתי קאמר שהוא נותן לו דין השטר שאין נאמן לומר בו פרעתי וגם כן כל הביאורין הרגילים לעשות בשטרות ומכל מקום כל לישנא יתירא דכה"ג נראה דאלומי אלמיה לכתבו לתת לו דין שטר גמור לכל דיניו וכל שכן מצד הנאמנות שיש בכתב יד זה כמו שכתבנו ועקרא דדינא דכתב יד נמי אם נאמן לומר פרעתי במחלוקת שנויה הילכך נראה שאם כתב יד זה מתקיים ראובן גובה בו הנלע"ד כתבתי. מעפר דל:
 
אליהו ן' חיים:
שו"ת ראנ"ח סימן קיח
 
שאלה ראובן יש לו בן ובת בן ויש לו נכסים ומוכר את נכסיו וטוען הבן שהוא עושה כן כדי להעביר הנחלה ממנו ולתת המעות לבת הבן וטוען מהבית דין שיכופו את ראובן להחזיר המכר או שיתנו לו רשות להחזיר הוא את המכר כדרך שיהיו הנכסים קיימים עד מות ראובן ויירש גם הוא מה שראוי לו לירש ולא יהיו המעות תחת ידו לתתם לבת הבן ולהעביר הנחלה ממנו אשר לא כדת:
 
תשובה נראה שאם אמת הדבר שראובן מעביר הנחלה מבנו לבת הבן עובר על דברי חכמים ואין דעת חכמים נוחה הימנו כדתנן פרק יש נוחלין הכותב את נכסיו לאחרים והניח את בניו אף על פי שמה שעשה עשוי אין דעת חכמים נוחה הימנו ואף על פי שאין לנו אלא אין דעת חכמים נוחה הימנו אבל אין בית דין כופין אותו בשום כפיה שבעולם מכל מקום איסורא איכא וכמו שאמרו בירוש' ועליו הכתוב אומר ותהי עונותם על עצמ' ושרי למקרי עבריינא כיון שאין דעת חכמים נוחה הימנו וכן כתב רשב"ם עלה דמתני' מה שעשה עשוי מלתא דפשיטא היא ולא אצטריך למתנייה אלא משום דבעי למימר בסיפא שאסור לעשות כן וכן כתב רבינו ירוחם אסור להעביר הנחלה אפי' מברא בישא לברא טבא ומה שכתבו הפוסקים ומדת חסידות שלא ימצא אדם במקום שמעבירים נחלה לא אמרו מדת חסידות אלא כלפי למי שימצא שם ויצא להם מההיא דפרק נערה שנתפתתה דיהוד' דלא היה רוצה להמצא במקום פסוק נדונייא דבת וסוף אכפייה רב פפא ועל דלא היה נמנע אלא ממדת חסידות ולכן נשמע לרב פפא ועל אבל מעביר גופיה איסורא אית ביה ודאי כיון דקאי באין רוח חכמים נוחה הימנו וכן מצינו בענין אחר ששנינו אין רוח חכמים נוחה הימנו שיש אסור בדבר כאותה שאמרו בפרק הזהב דהנושא ונותן בדברים וחוזר בו אין רוח חכמים נוחה הימנו ובגמרא קאמר רב דדברים אין בהם משום מחוסרי אמנה ופריך תלמודא מדתניא הין צדק יהיה לך מלמד שיהיה הן שלך צדק ובודאי דאף לדעת המקשה דברים אין בהם אלא אין רוח חכמים נוחה הימנו וכדפריך ליה בתר הכי ממתניתין ואפילו הכי ס"ד דהין צדק מיירי בכי האי גוונא דמתניתין דדברים ואף על גב דיליף ליה מקרא והוי עשה דאורייתא ואף על גב דהוו דרך אסמכתא מכל מקום יש לו סמך מן הכתוב ואפילו הכי לא קתני במתניתין אלא אין דעת חכמים נוחה הימנו משמע דיש בכלל אין דעת חכמים נוחה הימנו אסור תורה ואע"ג דאביי משני התם שלא יהא אחד בפה ואחד בלב ואע"ג דנראה לכאורה דהיינו משום דלא תקשי לי' לרב אבל מ"מ אי לאו דרב הוה מפרשי' הכי אף לדעת אביי אלא שהרי"ף כתבו להא דאביי נראה דאף לרבי יוחנן הכי מפרשי' לה דדעתו ז"ל דאף על גב דלא אתמר אלא לשנויי לדרב לרבי יוחנן נמי הכי מפרשי' ואביי הכי קאמר דמהא לא תיקשי לרב דההיא ע"כ שלא יהא א' בפה ואחד בלב ולא שייכא בפלוגתא דרב ור"י ומכל מקום אפשר לומר שאין טעמו של הרי"ף ז"ל דמפרש הכי משום דמהאי קרא משמע דהוי עשה דיש לו סמך מן התורה ואנו אין לנו אלא אין רוח חכמים נוחה הימנו ולכן עכ"ל דההוא דקרא שלא יהא אחד בפה ואחד בלב וכמו שנראה מדברי הנמוקי דהא ע"כ המק' הכי הוה ס"ל ואם כן אין כח בטענה זו להכריח דלא מיירי בהכי אלא נראה שטעמו של הרי"ף ז"ל משום דהתם בגמרא קאמר עלה דרבי יוחנן דלא קאמר רבי יוחנן אלא במתנה מועטת אבל במתנה מרובה מודה וההיא דהין צדק קאמר סתמא ולא מפליג בין מתנה מועטת למרובה ולכן הוצרך אביי לפרושי עלה דההיא שלא יהא אחד בפה ואחד בלב דההיא אפי' במתנה מרובה אסור ומכל מקום איך שיהיה לדעת המקשה ודאי הכי הוה דהוה ס"ל דההיא דהין צדק מיירי כגוונא דפלוגתא דרב ור"י ואף על גב דהוי אסור שיש לו סמך מן התורה קתני עלה במתניתין אין רוח חכמים נוחה הימנו דשפיר משתמע מלשון אין רוח חכמים נוחה הימנו דאסורא אית ביה וכן אמרינן שם דאמר רבי יוחנן האומר לחברו מתנה אני נותן לך מותר לחזור בו ומוקי לה במתנה מרובה משמע דבמועטת אסור לחזור בו: ובמסכת שביעית אמרו והמקיים את דבריו רוח חכמים נוחה הימנו וכתב עליו רבינו שמשון ז"ל הא אין מקים אין רוח חכמים נוחה הימנו ולאו דאיכא אסורא דהא דברים אין בהם משום מחוסרי אמנה והכי אשכחן בהדיא אין רוח חכמים נוחה הימנו שר"ל אין חכמים מחזיקים לו טובה ולכאורה נראה מדבריו דס"ל דליכא אסורא בהא דאין רוח חכמים נוחה הימנו אלא שיש לתמוה על דבריו דהא תלמודא פריך ממתניתין לרב בפר' הזהב ומוקי לה כתנאי ולא משני דאין רוח חכמים היינו שאין חכמים מחזיקים לו טובה ול"ק לרב דאמר דברים אין בהם משום מחוסרי אמנה וכמו שמתרץ הרב כאן ועוד יש לי לתמוה שכותב דאסורא ליכא דדברים אין בהם משום מחוסרי אמנה דהא אדרבה קי"ל כר"י דדברים יש בהם משום מחוסרי אמנה וכמו שפסקו כל הפוסקים ואם הרב רוצה לפרש המשנה אליבא דרב כי היכי דלא תיקשי ליה ממתניתין הא כבר אוקימנא בגמרא מלתא דרב כתנאי כי היכי דלא תיקשי ליה מברייתא דהתם דקתני בהדיא החוזר בו אין רוח חכמים נוחה הימנו ונימא דמתניתין דהכא נמי הכי וצ"ל לדעתו ז"ל דס"ל דוקא הכא במתניתין דשביעית אפשר דפרש בדיוקא דדייקינן במתני' הא אין מקים דבריו אין רוח חכמים נוחה הימנו שפי' אין חכמים מחזיקים לו טובה משום דקתני במקים א' דבריו דחכמים מחזיקים לו טובה ודייקינן הא אין מקיים אין מחזיקין לו טובה ואין לו טובת הנאה אשר היו מחזיקים לו אם היה מקיים את דבריו אבל בההיא דפר' הזהב דלא קתני אלא אין רוח חכמים נוחה הימנו לא מצינן לפרש אין חכמים מחזיקים לו טובה דמהיכא תיתי דמחזיקים לו טובה עד דקאמר אין מחזיקים לו טובה ואף על גב דבקדושין אמרינן הלוה מן הגר שנתגיירו בניו עמו לא יחזיר ואם החזיר אין רוח חכמים נוחה הימנו ופרש"י ז"ל אין חכמים מחזיקים לו טובה התם משום דהוה ס"ד לומר דיחזיקו לו טובה דלא מקים בנפשיה לוה רשע ואינו משלם אבל בזו דהחוזר בו לא שייך כלל לומר אין חכמים מחזיקים לו טובה ומשום הכי פריך תלמודא מינה ומוקי לה כתנאי אבל ממתניתין דשביעית לא קשיא דליכא למידק מינה אלא אין חכמים מחזיקים לו טובה והיינו דלא פריך תלמודא התם לרב ממתניתין דאע"ג דאיכא למימר דפריך מברייתא דר"ש דקתני בהדיא החוזר בו אין רוח חכמים נוחה הימנו ובמתניתין לא קתני לו בהדיא אלא אתיא מדיוקא מכל מקום ממתניתין הוה ליה לאקשויי טפי מברייתא ולכן מתרץ הרב דמתניתין לא קשיא לרב כלל דאיכא לפרושי אין חכמים מחזיקים לו טובה ועוד שהרב ז"ל דחיק לפרושי מתניתין כרב דאם לא כן תיקשי לרב דאף על גב דסבירא ליה דתנאי היא דההיא דבנו של ר"ש ס"ל דדברים אין בהם משום מחוסרי אמנה מכל מקום כיון דסתם מתניתין בשביעית כמ"ד דיש בהם מחוסרי אמנה היכי שביק רב מתניתין ועביד כההיא ברייתא ומשום הכי מפרש הרב דממתניתין ליכא לאוכוחי מידי ולמדנו מזה דאף רבינו שמשון ז"ל לא פליג בההיא דאין רוח חכמים נוחה הימנו דאית בה אסורא ולא קאמר איסורא ליכא אלא אליבא דרב ואדרבא מדבריו יש להוכיח דאיכא אסורא דהא תלו טעמא דאסורא ליכא משום דדברים אין בהם משום מחוסרי אמנה משמע דלמאן דאמר יש משום מחוסרי אמנה איכא אסורא וכן נראה מדברי המרדכי בפרק הזהב שכתב וז"ל ואפילו במתנה מועטת נהי נמי דאסור לחזור בו מ"מ אי בעי למיהדר ביה לא מצי למיכפייה לקיים דבריו למדנו מכאן שמה שאמרו בחוזר מדבריו אין רוח חכמים נוחה הימנו אסורא אית ביה נמי בחוזר ומינה דכל מקום שאמ' אין רוח חכמים נוחה הימנו איכא אסורא בדבר אף על פי שרש"י ז"ל לא השוה מדותיו בכל מקום שנאמר הלשון הזה שבפרקא קמא דקדושין גבי הלוה מן הגר הרי זה לא יחזיר ואם החזיר אין רוח חכמים נוחה הימנו אין חכמים מחזיקים לו טובה אלא שבזה כבר הקשו עליה המפרשים דלא משמע הכי מלשון אין רוח חכמים נוחה הימנו ובפ"ק דב"ק גבי הגזלנין ומל' ברבית שהחזירו אין מקבלין מהן וכל המקבל אין רוח חכמים נוחה הימנו פי' אין רוח חכמה וחסידות בקרבו מכל מקום בענין שלפני' כבר מצאנו קצת מן המפרשים שכתבו בפירוש שאסור לעשות כן והירושלמי גם כן החמיר בעונש הדבר שאמ' שעליו הכתוב אומר ותהי עונותם על עצמותם וכיון שיש בדבר זה אסור נראה ודאי שראוי לכל בית דין למנוע עשיית הדבר הזה אבל מכל מקום איני רואה בענין שום צד כפייה כיון שלא אמרו בזה אלא אין רוח חכמים נוחה הימנו וכמו שכתב מהר"ם באומר לתת מתנה מועטת שאין כופין אותו ואף על פי שהוא כותב שאסור לעשות כן ובברייתא משמע דאפילו מי שפרע ליכא וכ"ש שאין כופין על הדבר בנדוי או שום מין כפיי' אלא שאומרים לו שהוא עובר על דברי חכמים ושרי למקרייה עבריינא אלא שמצאתי במרדכי שכתב על תקנת בנין דיכרין משם בעל העיטור וז"ל היום כמה שנים בטלה כתובת בנין דכרין מישיבתנו ולמה בטלה לפי שצריך מנכסי' שיש להם אחריות ובראוי ובמותר וכו' וכן עקר תקנה כדי שיקפוץ ויתן לבתו כבנו והלואי שיתן לבנו כבתו ובמה הדבר הוצרך לנדות כל מי שמרבה למתנת בתו והיום כמה שנים בטלה וכו' הנה כאן נתינת המתנה לבת שאין בו ודאי אלא אסור זה דעבורי אחסנתא מברא לברתא שאין אסורו אלא מכלל אין רוח חכמי' נוחה הימנו ואומר הרב הנז' שכמה פעמים הוצרך לנדות על הדבר ולא עוד אלא שנתקנה תקנה קבועה מפי סופרים נמי שיתן אדם לבתו כדאיתא פרק נערה ואף על פי כן היו מנדין למרבה בה יותר מדאי אף על פי שלעולם לא יבא אלא לידי אסור העברת אחסנתא שאין לנו בה אלא אין רוח חכמים נוחה הימנו אבל מכל מקום נראה לעניות דעתי שהדבר הזה הוראת שעה היתה למיגדר פרצה שמצאו שהיו מרבין במתנות הבנות ואין לנו ללמוד ממנה שהרי בגמ' בעובדא דבריה דרב פפא בפ' נערה אמרו דכת' לה לברתיה לכולהו נכסיה ולא מצינו שנדו עליה את הפוסק ואדרבא לא הניחו רב פפא לחזור בו וכן בפרק יש נוחלין ההוא דכתב נכסיה ליונתן בן עוזיאל לא מצינו שנדוהו או שאמרו לו דבר של קללה כלל מפני המעשה ההיא ופשיטא ודאי שהנדוי שכותב הרב לא היתה אלא הוראת שעה כפי הענין אשר לפניהם ואין לנו לנדות עליה אף על פי שודאי ראוי לכל בית דין למנוע הדבר ולהשתדל בכל טצדקי להעמיד נחלת דאורייתא וכדאשכחן בההיא דיונתן בן עוזיאל דאף על גב דידע בעת ההוא שכתב לו נכסיו שלא היה רצונו לזכות את בניו בממונו מכל מקום עבר הוא על רצונו של מת והחזיר לבניו שליש ומכל מקום אף על פי שראובן עשה שלא כהוגן אשר לא כדת אין ראוי לו לחזור ממה שמכר אף על פי שיהיה אפשר לו לבטל המקח ולחזור בו וכיון שעשה מה שעשה אינו מחויב לעבור עוד על דברי חכמים לחזור בו מדבריו אשר אמרו דהחוזר בו אין דעת חכמים נוחה הימנו ואפילו היכא דבחזרתו יצא מידי אסור דהעברת הנחלה ובלא החזרה אינו יוצא מידי האסור וכדאיתא פרק נערה רב פפא איעסק ליה לבריה אבא סורא' נפק רב יהודה לאפיה כי מטא אפתחא הוה קמיפטר מיניה א"ל ניעול מר בהדאי חזייה דלא הוה ניחא ליה א"ל מאי דעתיך משום דא"ל שמואל לרב יהודה לא תהוי באעבורי אחסנתא אפילו מברא בישא וכו' האי נמי תקנתא דרבנן היא וכו' א"ל ה"מ מדעתיה עשייה נמי א"ל אטו מי קאמינא לך דעול ועשייה עול ולא עשייה קאמינא א"ל מעלני דידי היינו עשייה אכפייה ועל אשתיק ויתיב סבר ההוא מרתח רתח כתביה מכל מאי דהוה ליה לסוף א"ל השתא נמי לא משתעי מר חיי דמר לא שבקי מידי לנפשאי א"ל אי מנאי דידי אפילו האי נמי דכתבת לא ניחא לי א"ל השתא נמי אהדרנה בי א"ל שוייא נפשך הדריינא לא קאמינא מכאן יש ללמוד דאף על פי שאסור להעביר הנחלה מכל מקום כל שהעביר אין אומרין לו שיחזור בו ומוטב שיעמוד באסור ההעברה ולא יחזור בו ואף על פי שאם היה חוזר בו היה מתקן בכך אסור דהעברה והוא הדין בנדון שלנו שאין לו לחזור בו אף על פי שלא מתקן אסור ההעברה אלא עם החזרה כ"ש שאפשר לו שיקים המכר ולא יעביר הנחלה אבל יוריש המעות לבנו וכן אם נדר נדר לתת המעות ההם לבת בנו אין לו לחזור מהדברים ההם ואף על פי שהוא מעביר נחלה ואף על פי שאין שם אלא דברים בעלמא כמו שלא הניח כאן רב יהודה לאבא סורא' לחזור ממה שפסק לבתו ואף על פי שלא היה שם דבר המקיים הפסוק ההוא עד שיהיה אבא סוראה רוצה לחזור בו כדכתבו התוספות שם דלא היה בשעת הקדושין ואינם מהדברים הנקנין באמירה וכן שינתן רשות לבן להחזיר את המכר על ידי גוים וכיוצא בזה הרי הם גוזלים את הקונה ואפילו היה גם הוא בכלל אסור ההעברה שנדון אותו בדין מסייע ידי עוברי עבירה וכמו שקנסו לוקח עבד בח"ל וכיוצא בזה מפני שעבר המוכר במכירתו אפילו כשתמצי לומר כן אין מוציאין מידו המכר וגדולה מזאת מצאנו מי שקונה מגוי בכסף שהדין בו שכל המחזיק בהן זכה כתבו התוספות שאם הלוקח הראשון יפקיע הקרקע מידו על ידי גוי הרי זה מסור ממש ואף על פי שחזקת השני באסור ורשע מיקרי כמו שכתב רשב"ם דהוה לי' עני המהפך בחררה ובא אחר ונטלה ולכאורה לא פליג הא דכתבו התוספות ארשב"ם אף על גב דר"ת סבר דבהא לא מיקרי רשע עם כל זה לא פליג. מעפר דל:
 
אליהו ן' חיים:
שו"ת ראנ"ח סימן קיט
 
שאלה אחרי דרישת השלום אין זאת רק להודיע למעלתכם איך הקרה ה' לפני לקנות מאיזה יתומים חזקת ביתא הסמוך לבית שאני מוחזק ודר בתוכו ולא עשיתי זאת אלא על ידי שמירת כל הלכות דרך ארץ להודיע פעמים רבות ליהודים הדרים בשכירות באותה חזקה שאני עתיד לקנותה ובדמים יקרים שכן היתומים היו מחלים פני ע"י אפוטרופסים ובהפצר רב להכנס באותה החזקה לסייעם להשיא את אחותם ולשאר צרכיהם: ובאמת לעשות נחת רוח להם נתכוונתי לא להשתכר בה עם שלפי האמת לי יאתה וצריך אני לה הרבה לתת מקום ללון לאחותי שבפ"יראדה ולשאר קרובי הרוצים להתחבר עמי בבית א' ולמעט בהוצאה: ואחרי הודיע אל השוכרים הנז' פעמים רבות העסק הזה על ידי שלוחים ועל ידי האפוטרופסים עצמם ובהמשך זמן יותר מששה חדשים עד שזה מפורסם לכל והם לא יכחישוהו. סוף דבר נתפשרתי עם האפוטרופסים ומכרוה לי והנה זה עם שמירת כל נמוסי המדינ' הזאת שהנהיגו וותיקין מנהיגי המדינה הזאת משני קדמונים ועד עתה וכאשר נתפרסמה הקניה הזאת חברו עלי השוכרים הנזכרים כתרנגולים של בית כוריא ובקשו ליראני בהבלים רבים וכאשר לא שוה להם וגם חכמי העיר הזאת לא שמעו ולא הטו את אזנם לקול דבריהם שבקשו להטיל חרם שלא כדין נגד הקונ' הנז' וכאשר פרסמתי שמי בעל דברים יגש אלי בדין התורה התפארו עלי שאינם רוצים להדיין לפני חכמי העיר הזאת וכי כביר מצאה ידם להרגיז הארץ שם בתוגרמה ושהחכמים השלמים משם יפרשו רשת ליד מעגל מה שלא אאמינהו אשחק למו לשערים הנ"ל אלעג לכל דבריה' דלא חשיבי רבנן בעיני לצאת נגדי לריב מהם עד שישמעו טענות החולקים מלבד שת"ל יש אלהים שופטים בארצנו. מ"מ למיחש להו להני פלגאי שלא ידברו עלי עתה שם באזני החכמים השלמים נר"ו הסכמתי לגלות אזניכם הדברים האלה למען תהיו ראשונים להודיע שם לאנשי ראשי הישיבו' כי ברוך שהבדילני מן התועים ואני ציית דינא במקומי עם כל בר ישראל כקטון כגדול ומעולם לא יצא מתחת ידי דבר בלתי מתוקן ועם זה אתן פקודתכם שלום: ע"כ דברי השואל ועל פי הדברים האלה יורנו המורה משפטי צדק כדת מה לעשות את דבר המשפט ושמענו ועשינו ושכרו כפול ומכופל מאת ה' מן השמים:
 
תשובה לא התבאר בדברי השואל הזה מפורש אם יש איזו הסכמה בעיר אשר מכחה רוצים השוכרים הנז' לסלק את הלוקח או אם הם באים לסלקו מצד הדין ואם לדין יש תשובה שהלוקח זכה במקחו מכמה טעמים חדא שלא נמצא בגמרא ולא בפוסקים מפורש שיש לשוכר דין קדימה במקו' הנמכר אפי' לגבי לוקח דעלמא ואדרבה ממה שאמרו בגמרא דארעא דחד ובתי דחד מארי בתי לא מעכב אמרי ארע' נראה שאין לשוכר דין קדימה כלל וכן כתב הרא"ש ז"ל בתשו' עלה דההיא דמרי דבתי לא מעכבי אמרי דארעא דהוה ליה כשכירות ואין לו דין בן המצר ומה שכתב הרא"ש ז"ל בתשובה כלל א' דשכירות ממכר ליומי' הוא ואית ביה דינא דבר מצרא ענין אחר הוא ולא אמרה הרב ז"ל אלא בשוכר שבא לזכות בשכירות מקום אחר שבמצר שלו דבכהאי גוונא אית ביה דד"מ אבל שוכר הבא לזכות בקנין גוף מקום שאצלו או שהוא דר בו אינו ענין לזה כלל ואין לו דין קדימה וכן כתב הרמב"ם ז"ל טען הלוקח ואמר אריס אתה לשדה זו או שוכר אתה לשדה זו צריך בעל המצר להביא ראיה שהוא בעל המצר נראה מפורש שאין לשוכר דין קדימה בקנין גוף הקרקע שבמצר שלו ובכה"ג לא אמר הרא"ש ז"ל תדע שהרי הרא"ש ז"ל כותב בפי' בתשובה האחרת דשכירות לית בה דד"מ ואם כן התשובות סותרות זו את זו אלא ע"כ לחלק כדכתי' וזה לימים בדין אחר שבא לפני בינותי בספרים על פרט דין זה בפירושי המפרשים על ההיא דמרי בתי ובדברי הרב המגיד בדין השכירות ובכל הנמשך לדין זה והעולה במצודתי מכלל הדברי' שאין השוכר יכול לסלק את הלוקח מצד הדין כמו שהארכתי בזה בפסקי שם כל שכן לפי מה שבא בשאלה בנדון שהלוקח הזה היה מצרן למקום הקנוי לו שהוא זוכה בקנינו מכח דד"מ ואפי' יהבת ליה לשוכר דד"מ מכל מקום הוה ליה כשני מצרנים שקדם אחד מהם וקנה שאין שאר בני המצר נוטלין עמו ולהעדיף כחו ממצרן אחר מנין לנו ואם באת לומר שהחזקות אין בהן דין בן המצר אף בשוכר נאמר כן אלא שאם השוכרים האלה דחוקים לבית והמצרן הזה אינו צריך לבית הזה אלא להרווחא בעלמא יש קצת מקום לדקדק ממה שכתבו הרז"ה ז"ל ובעל העטור ז"ל דאיכא דפשטי מדאמרינן לאשה וליתמי לית בהו דינא דבר מצרא היכא דמצרן לא בעי ליה אלא להרווחא ולוקח דחיקא ליה שעתא ומצטריך לה לית בה דינ' דב' מצרא וכיוצא בזה כתב רא"ז היכא שהלוקח אין לו בית דירה שאין המצרן מוציא ממנו כמו שכתב דבריו בארוכה בתרומת הדשן סימן ש"מ: איברא שבהגהת מימון עלה דההי' דבעל העטור כתב שלא נהגו כן ושהמצרן מוציא מיד הקונה ושכן כתב מהר"ם ז"ל וגם הרמב"ן ז"ל בספר המלחמות חולק על זה מכל מקום בתרומת הדשן בסי' הנז' העלה דע"כ לא אמרו שלא נהגו כן ולא חלק מהר"ם ז"ל אלא בההי' דבעל העטור דמיירי בעני הדחוק שקנה שדה והמצרן בא להוציאה ממנו בהא קאמר שהמצרן מוציא ממנו אבל בדין מי שאין לו בית דירה שקנה בית ובא המצרן להוציאו פסקינן ודאי כותיה דא"ז דאין המצרן מסלק אותו וכל שכן בנדון זה שאינו בא עתה לשכור אבל הוא שוכר שם והלה בא להוציאו ולסלקו ממקומו אלא שלע"ד דאפילו באנו לחוש לסברא זו ואפילו הוי נדון דידן כה"ג מכל מקום כיון שקדם המצרן וקנה אין מוציאין ממנו דכל היכא דאמרינן לית בה דינא דבר מצרא היינו לאמר שאין המצרן מוציא מהם אבל מכל מקו' אם קדם המצרן וקנה ג"כ אין מוציאין ממנו והכא דכוותה ואף על גב דשוכרים אלה אין המצרן מוציא מהם דומיא דאשה ויתמי מכל מקום אם קדם המצרן גם כן וקנה אין מוציאין ממנו: וכן מבואר מדברי הטור ז"ל אצל דין מכרה לבעלים הראשונים לית בה דינא דבר מצרא שכתב שם משם הה"ר יהודה ברצלוני שכתב ז"ל ומיהו אם קדם מצרן וקנה אין בעלים הראשונים מוציאין ממנו דה"ל כמו ב' מצרנין שקדם אחד מהם וקנה וכן נמי כל היכא דאמרינן לית בה דינא דבר מצרא כגון אשה ויתמי הרי כאן מפורש בדין אשה ויתמי עצמו שממנו למדו הפוסקים דין הדחוק שמכל מקום אם קדם המצרן וקנה אין מוציאין ממנו מיהו אם היה לשוכר דין מצרן יש כאן מקום עיון דכיון דמצרן ושוכר שניהם כא' מצרנים והשוכר יש לו כח אחר אשר מחמת דוחקו שאין לו בית דירה שהכח הזה מבטל דין ב"מ כמו אשה ויתמי נהי דמחמת כח זה לבדו לא היה מוציא מן המצרן מפני שבן המצר גם כן יש לו כח במקום ההוא מחמת מצרנותו מכל מקום בהתאסף יחד ב' צדדים לגביה שהוא מצרן מחמת השכירות ומצרן מחמת דוחקו איפשר דמוציא מיד המצרן האחר שאינו בא לזכות אלא מצד אחד בלבד שהוא מצרן במקום ההוא: ולכאורה היה נראה ללמוד דין זה מההיא דאמרינן בפרקא קמא דבתרא רוניא זבן ארעא אמצרא דרבינא סבר רבינא לסלוקי א"ל ר"ס אמרי אינשי וכו' וכתבו התוספו' שם משם ר"ת דזבן ארעא וכו' היינו שהיה רבינא מצרן מג' רוחות ורוניא מרוח א' ואף על גב דאמרינן בפרק המקבל הני ד' ב"מ דקדם חד מנייהו וזבן מאי דזבן זבן מכל מקום סבר רבינא לסלקו מפני שהיה מצרן מג' רוחות ורוניא רק מרוח א' ומסקנא דגמר' שרוניא זכה במקחו אף על פי שלא היה בא אלא מכח א' ורבינא היה בא מג' כחות ואף על פי שבאותו מעשה דרבינא יש פירושים אחרים שלפי אותם הפירושים אין ראיה לדין זה מ"מ בענין הדין הזה איפשר דלא פליגי אלא שהמעשה ההוא לא נר' להם לפרש כן מפני דקדוק דברי הגמרא ואף על פי שהרב ז"ל בעל ת"ה כשבא לדון על ההיא דלוקח שאין לו בית דירה שסמכו הא"ז אהך דרבינא נ"ל דתוספות ורי"ף ז"ל שאין מפרשין ההיא עובדא כפרש"י פליגי אהך דינא ולא רצו לאמר דאף על גב דפליגי בפי' השמועה מכל מקום בדינא לא פליגי היינו משום דהתוספות שנחלקו שם על פרש"י ז"ל הקושי' שהביאם לחלוק על פירושו הוא מפני שיקשו עליו בענין הדין עצמו שאין מרחמין בדין ומשמע בהדיא דלא ס"ל האי דינא והרי"ף ז"ל מכריח שם הרב שהוא מפרש כפרש"י וס"ל דעצה טובה בעלמא הוא דקא משמע לן ולא הוי דינא כלל ומשום הכי ע"כ פליגי אהא דינא אבל אם לא היה מוכרח מדבריהם דפליגי אדינא אף על גב דהוו פליגי אפירוש' דסוגיא לא הוה למדינן דפליגי אדינא ואדרבא מדקדוק דברי הרב ז"ל שם נראה כן שהוא מחזר להכריח דהרי"ף ז"ל אינו מפרש בשום אחד מפרושי התוספות משמע דאם היה מפרש בא' מפרושי התוספות היינו אומרים דלא פליגי אדינא דא"ז אף על גב שאין הדין נמשך מהפירו' ההוא. ועוד דאפילו אם תמצי לומר דלפי שאר המפרשים דלא מפרש' כפירוש רבינו תם פליגי אדינא מכל מקום בנדון דידן דהמצרן לקח כבר ידו על העליונה ולא מפקינן מניה בפלוגתא דרבוותא כמו שפסקו הפוסקים בכל ספקא דדינא דבר מצרא דיד הלוקח על העליונה והרב בעל תרומת הדשן שנר' מדבריו שגם הרי"ף והתוספות חלוקים בדינא בא"ז היה המצרן זוכה אף על גב דהויא פלוגתא דרבוותא ואפילו קנה הלוקח כבר ההוא עובדא דנשאל עליו כמבואר שם היינו משום דאם תמצי לומר דהרי"ף והתוספות פליגי לא חשיבא תו פלוגתא דרבוותא שנהגו לפסוק כהרי"ף כדכתב הרב שם ואם כן מההיא עובדא דרבינא כפי מסקנת הגמרא יש ללמוד לנדון שלנו אלא שנראה שאעיקרא דדינא פירכא שכפי הטעם שאמרו בגמ' שם לדחו' (בר"ח) [דברי] רבינא אינו ענין לנדון זה כלל שאמ' שם א"ל ר"ס אמרי אינשי ד' לצלא ד' לצללא ופירש ר"ת שם לפי דרכו לעור קטן צריך ליתן לעבדן ד' זוזי וכן לגדול שיש טורח בקטן כמו בגדול ה"נ מאי טעמא דדינ' דבר מצרא כדי שיהיו כל שדותיו סמוכין שיוכל לחורשן בבת אח' ולכך הוא מצרן ברוח אחת כמו אתה מג' רוחות ולפי זה אין הנדון דומה לראיה ומלבד זה נראה ודאי שאינו דומה מצרן משתי רוחות למצרן הבא מב' כחות של מצרנות. איברא דהיכא דהוי כעין נדון דידן מכח הסברא היה נראה דכיון דמכח טענת דין בן המצר הבא מחמת השכירות אם קדם המצרן וקנה זכה: טענת בר מצרא הבאה מכח אשה ויתמי לא תוסיף תת כחה כלל להוצי' ממנו דכיון דטעמא דאשה ויתמי כשאינם בני מצר אינה מועלת כלל ואפילו לגבי אינשי דעלמא להוציא ממנו שלא אמרו לאשה וליתמי לית בו דינא דבר מצרא אלא שלא להוציא מהם המצרן. אבל הם אין מוציאים כלל ואפילו מאינש דעלמא אם כן אף כשהצטרף עמהם דין בן המצר מאי מהני לגבי מצרן הרי ההוא מצרן גם כן יש לו זכות לזכות ואוקי מצרן לגבי מצרן וה"ל כאלו אין שום אח' מהם מצרן וטענת אשה ויתמי לא תוסיף תת כחה כלל וזו היתה נראת סברא ישרה אבל מצאתי למהר"ם ז"ל שכתב בתוך תשובה אחת וז"ל הא דאמרינן לשותפי לית בו דינא דבר מצרא ופרש"י שהוא שותף עמו בקרקע יש לפרש כן דשותף הוי שותף והמצרן ואותו שאין בא אלא מכח מצרנות חשוב כאלו אינו מצרן לגבי השותף ואפילו אתו בהדי הדדי השותף והמצרן לא הוו כמו ד' מצרני דאתו בהדי הדדי אלא לשותף בלחוד יהבי ליה ואפי' קדים מצרן וזבין אתי שותף ומפיק ליה מניה דאין למצרן שום כח לגבי שותף וכאילו הוא אינו מצרן והשותף מצרן ולאשה ויתמי מפרשי' נמי הכי אי אשה ויתמי לאו מצרני נינהו ואתו בהדי הדדי אינהו והמצרן הוי כאלו אין אחד מהם מצרן דבטל מצרנות דידיה לגבי דידהו וכל הקודם זכה ולא מפקינן מניה בין שהוא קדם בין שהם קדמו ואי אינהו נמי מצרני נינהו אינהו עדיפי ממצרן כמו שותף עכ"ל והנה הרב ז"ל כותב בפירוש דאי אשה ויתמי נמי מצרני נינהו אינהו עדיפי ממצרן ולא עוד אלא שעשה עדיפותם כמו שותף שכתב לעיל דאפילו קדם מצרן וקנה שותף מסלק מניה ודוחק לומר שלא כתב כמו שותף אלא לענין לומר דאי אתו בהדי הדדי יהבי' לשותף ולא לגמרי ככל דין שותף ונמצא לפי זה שאם היינו אומרים שהשוכרי' יש להם דינא דבר מצרא ולשוכרי' האלה אין להם בית דירה ודינם כדין אשה ויתמי הרי הם קודמים לסלק את המצרן אלא שכבר כתבנו שאין לשוכר דינא דבר מצרא: ועוד דאעיקרא דדינא פרכא שדין זה של אור זרוע נראה לכאור' שיש חולקי' עליו כמו שדקדק הרב בעל תרומת הדשן ואף על פי שהרב ז"ל לא רצה לסמוך על הדקדוקים ההם לדחות דברי אור זרוע היינו כדי להוציא מיד הלוקח משום דהרי"ף והתוספות פליגי אא"ז לכל מכל מקום כעין נדון דידן שהוא להעמיד ביד הלוקח אף הרב ז"ל מודה שלא לסמוך אדברי א"ז וכל שכן שדברי הרב ז"ל שם קשים לשמוע אם הוא רוצה לומר דהא"ז עצמו לא אמר דשוה אלא לגבי בית דירה שלא יהיה חלוק על ההגהות ומהר"ם כמו שנראה מתוך דברי הרב שם שהוא כתב בפירוש רק אם הלוקח עני וצריך השדה לפרנסה כו' כרש"י וכו' וכ"ש שכפי דברי השאלה שאומר שקנה המקום ההוא כדי להשכין שם קרוביו ולמעט בהוצאה איפשר דכל כה"ג חשיב צורך לגבי המצרן טפי ולא דמי למצרן בעלמא שאינו קונה אלא להרחיב מקום אהלו ולקנות לשובע כמו שכתב בא"ז עוד בא בשאלה שהלוקח נמלך בשוכרים ונהי שלא התפרש אם קנו מהם אם לאו ומסקנת הגמרא דבעי למקני מני' מ"מ קרוב הדב' שתשובתם היתה לא בעי' לה ובכל כי האי גוונא כת' המרדכי דלא בעי למקני מניה ועוד שכתוב שהאפוטרופוס גם כן נמלכו עם השוכרי' וכשנמלך המוכר לא בעי קנין: עוד נראה בעיני שיש כאן טענה אחרת מבטלת דין בן המצר ממכר זה וזה ממה שנז' בשאלה שהחזקה הנז' היתה של היתומים ונמכרה על ידי האפוטרופוסים. ואיברא דאעיקרא דדינא יש לי לדון היאך האפוטרו' מכרו חזקת היתומי' דבפרק הנזקין תניא שאין האפוטרופוסים רשאין למכור בתים שדות וכרמים אלא שיש להשיב בכמה פנים חדא דדלמא מכרו להאכיל דרשאין בכי האי גוונא או שנטלו רשות מבית דין דעל ידי כך מוכרים אפילו להניח כדכתבו הרשב"א והר"ן ז"ל או מפני מה שנרמז בשאלה להשיא את אחותם דפרנסת הבת נגבית מן הקרקעות וכן לשאר צרכיהן שאמ' איפשר דהוו צריכים שמוכרים בעבורם וכל שכן אי באתרא ההוא לא נתנו לחזקו' דין קרקעות לענין זה: ומעתה יש לי לדון היכא שקרקע היתומים נמכר בדין אם יש במכר ההוא דינא דבר מצרא אם לאו דבגמרא לא אשכחן אלא ביתומים הקונים דלאשה וליתומים לית להו דינא דבר מצרא דקאמר תלמודא היינו ביתומי' הקונים אבל יתומים המוכרים לא נז' בגמרא ואיפשר מפני שאין הדין כן במוכרי' או איפשר דהוא הדין וחדא מנייהו נקט או משום דמכירת יתומים לא שכיחא כיון שאין מוכרים אלא להאכיל או ברשות ב"ד אבל מ"מ במקום שיכולים למכור מן הדין אם מכרו אין בו דד"מ ולא מצאתי דין זה מפור' בספרי הפוס' אשר בידי כעת ובדין האשה שאמרו בגמ' שהמוכר לאשה לי' בו דד"מ נמצא בדברי הפוסקים שכתבו דהוא הדין הלוקח מהאשה לית ליה דינא דבר מצרא: ולכאורה נראה לומר כן בדין דיתמי גם כן שה"ה הלוקח מן היתומים שאין בו דינא דבר מצרא אלא שאין זה ברור כל כך דבשלמא בדין האשה הטעם שבשבילו אמרו שהמוכר לאשה לית בו דינא דבר מצרא משום שאין דרך אשה לחזר לקנות שייך גם בלוקח מן האשה וכמו שכתבו בפירוש הפוסקים שהזכירו הדין הזה ואמרו לפי שאין לה מי שיפקח במעשיה רצו חכמים שיהא מכרה קיים כדי שיקפצו בני אדם לקנות את שלה אבל בענין היתומים מצאתי למפרשים טעמים חלוקים שרש"י ז"ל ומפרשים אחרים כללו האשה והיתומים בטעם א' שרש"י ז"ל כתב לאשה לית לה דינא דבר מצרא דלאו אורח ארעא לחזר ולבקש מי שיש לו קרקעות למכור ומשבאו ליד אין לנו לומר עשו הישר והטוב והרחקו מעליו וכן יתמי וכן כתב הטור וכן היתומים אינם יכולים לחזר וטוב וישר הוא למכור להם וכן נרא' מדברי הנמוקי אבל הריב"ש ז"ל בתשובה בסימן שס"ט על דין האשה שרצה השואל לומר דטעמא דאשה ויתמי משום תשישות כח כתב הרב ז"ל וזה לשונו ומיהו אין נראה דטעם משום תשישות כח דאף ביתומים לאו משום תשישות כח הוא אלא משום דכיון דדינא דבר מצרא אינו שורת הדין אלא משום דועשית הישר והטוב וללוקח אזהר רחמנא יתמי לאו בני מעבד הישר והטוב נינהו דביתומים קטנים עסקינן וכמו שכתב הרמב"ם ז"ל דאי ביתומים גדולים הרי הם ככל אדם ובקטנים אפילו אית להו מאן דטרח להו כגון שיש להם אפוטרופו' לאו בני מעבד הישר והטוב נינהו אבל האשה טעם אחר הוא משום דלאו אורחא למטרח וכמו שפרש"י ז"ל וכן הרמב"ן ז"ל נראה דסבור הרב ז"ל דאף על גב דגבי אשה אהני טעמא דאין דרכה לחזר לבטל ממנה דינא דבר מצרא גבי יתומים לא שייך לומר כן דכיון דיש להם אפוטרופוס הוא טורח ומחזר בשבילם הילכך לא נתבטל מהם דינא דבר מצרא אלא משום דלאו בני מעבד הישר והטוב נינהו ואיפשר שזה עצמו היה ספקו של בעל העטור ז"ל שכת' וליתמי לא אתבריר לן אי על אפוטרופוס שקנה ליתומים קאמר או שקנו הן לעצמם כי מספקא ליה לרב ז"ל אי טעמא דמלתא משום דאין דרכם לחזר לקנות הילכך דוקא כשקנו הם לעצמן וכגון שאין להם אפוטר' וא"נ יש להם אלא שמקח זה נעשה על ידם כיון שמקח זה נעשה על ידם שייך לומר שאין דרכם לקנות בכיוצא בזה ומשום הכי ליתמי לית להו דינא דבר מצרא או דלמא טעמא דמלתא משום דיתומים לאו בני מעבד הישר והטוב נינהו ואף על גב דאפוטרופו' בר הכי הוא וכדאמרינן לענין רבית שגבו להם אפוטרופוס שאין חייבים להחזיר משום דיתומים לאו בני החזרה נינהו ובהיות שאין ספר העטור עצמו נמצא בידי ולא ראיתי אלא הלשון הזה דלעיל שנעתק בדברי האחרוני' לא ידענו מאי אדון ביה מכל מקום לפי טעמו של הריב"ש ז"ל נראה שאין ללמוד כלל ממ"ש ליתמי לית בה דינא דבר מצרא להיכא שמכרו היתומים כיון דגבי יתומים המוכרים לא שייך האי טעמא דלאו בני מעבד הישר והטוב נינהו דאלוקח שדייה רחמנא אלא שטעם זה לא נמצא לשאר המפרשים ונראה שהם חלוקים עליו מדתלו הטעם מפני שאין דרכם לטרוח ועם היות שהריב"ש ז"ל לא ייחס לרש"י ז"ל טעם שאין דרכם לחזר אלא גבי אשה אנו בנוסחות רש"י שלפנינו מפורש כן גבי יתמי גם כן שאחר שפירש טעם האשה מפני שאין דרכה לחזר כתב וכן יתמי אמת שבדברי הרמב"ן ז"ל בספר המלחמות נז' קרוב לזה שעל מה שכתב הרז"ה ז"ל דאיכא דפשיט מהא דאשה ויתמי היכא דבר מצרא לא (מירענא) [מיבעי] ליה אלא להרווחא ולוקח דחיקא ליה שעתא ומצטריך ליה לית בה דינא דבר מצרא כתב עלה הרב ז"ל דליתא דשאני אשה ויתמי דלאו בני מעבד ועשית הישר והטוב נינהו ולא רמו רבנן עלייהו תקנתייהו שאם לא עכשיו אימתי דלאו בני מקח וממכר נינהו ואפילו הם עשירים כהילני המלכה ובניה ואפילו יש לה בעל: אלא שהנך רואה שאין זה עצמו טעמו של הריב"ש ז"ל והרמב"ן כלל אשה ויתמי בטעם זה. גם צדד טעם הדבר לעולם משום דלאו בני מקח וממכר נינהו ואם לא עכשיו אימתי וקרוב להיות דבריו ודברי רש"י דברי' אחדים ולא כן הם דברי הריב"ש ז"ל ומכל מקום אפילו כשתמצי לומר שלפי דברי הרמב"ן ז"ל אין לומר ביתומים המוכרים דלית בה דד"מ דלא שייך התם לאו בני מעבד הישר והטוב דאלוקח אזהר רחמנא ותאמר שמה שכתבו הפוסקי' בדין האשה דהוא הדין אשה המוכרת לית בה דינא דבר מצרא שאינו נמשך על פי דברי הרמב"ן ז"ל מכל מקום לפי דברי רש"י והטור שכללו אשה ויתומים בטעם דאין דרכם לחזר נראה דכמו דגבי אשה אמרו דה"ה אשה המוכרת לית בה דד"מ משום האי טעמ' ה"ה והוא הטעם גבי יתומים וכיון שהדבר במחלוקת בין הפוסקים יד הלוקח על העליונה כמו שהוסכם מן האחרונים בכל ספק דד"מ ומיהו עדין יש מקום לחולק לאמר דע"כ לא אמרו שאר המפרשים דטעמא דיתמי משום שאין דרכם לחזר אלא ביתומי' שאין להם אפוט' הא יש להם אפוטרופוסים מודו דלא שייך בהו האי טעמא דלדידהו לא קאמר תלמודא ליתמי לית בה דינא דבר מצרא אלא ביתומים שאין להם אפוטרו' אבל כשיש להם לא וכן נראה מדברי בעל העטור דכתב ויתמי לא אתבריר לנא וכו' דנראה דמספקא ליה אי מיירי דוקא ביתמי שקנו וטעמא משום דלית מאן דטרח להו וכשיש להם אפוטרו' לא או דטעמא משום דלאו בני מעבד הטוב והישר נינהו ואפילו על ידי אפוט' לית בה דד"מ ואף על פי שאיפשר גם כן לו' שלעולם ס"ל דטעמא משום דלאו בני מעבד הישר והטוב נינהו אלא דמספקא ליה היכא שקנה אפוטרו' אי שייך ביה ועשית הישר והטוב אע"פ שקנה ליתומים ואין ספר העטור עצמו אצלנו לעמוד על עקרן של דברים אלא הלשון הנז' בקצרה המועתק בדברי האחרונים מ"מ נקטינן מיהא מכלל דבריו שדברי הגמ' דקאמ' סתם ליתמי לית בה דד"מ מצי' לאוקומינהו ביתומים שקנו הם דוקא ומעתה יש לומר שכל מי שפי' טעמא דיתומים מפני שאין דרכם לטרוח מוקי לה ביתומים שקנו הם וס"ל דדוקא ביתומי' שאין להם אפוטרופוס דאי יש להם לא ואיפשר גם כן לומר דס"ל דיתמי דקאמר תלמודא בכל יתמי הוא ואפילו יש להם אפוט' אלא שכיון שיתומים שקנו הם נראה להם לחכמי' שאין לתקן בהם דד"מ לא חלקו ביתומי' כלל ואמרו סתם בכל יתומים דלית בהו דד"מ וכיוצא בזה כתב הריב"ש ז"ל בדין האשה דמשום דאשה אין דרכה לטרוח לא חלקו חכמים אפילו באשה שיש לה מי שיטרח לה ואע"פ שכותב שם שאף אשה שיש לה בעל אין דעת' סומכת לטרוח בעדה מ"מ עדין א"ל שנכלל בתקנת' אף מי דלא שייך ביה האי טעמא וזה מבואר שם למי שיעמוד על דבריו שיש לדקד' שם בדברי הריב"ש שנרא' שהוא מחזר ליישב דברי הרמב"ם שלא חלק בנשים בין נשואה לפנויה וכתב שאפילו יש לה בעל אין דעתה סומכת עליו וכל זה איננו שוה ליישוב דבריו שהרי הרמב"ם דן גבי טומטום ואנדרוגי' משפט אחד עם הנשי' אף על גב דהתם לא שייך כלל טעמא דאין דרכם לטרוח שדרכם של אלו ודאי לטרוח בעצמם וכמו שכתב הריב"ש עצמו שם וצ"ל שלא כתב הריב"ש ז"ל ואף על פי שיש לה בעל אין דעתה סומכת עליו אלא לומר שמפני זה תקנו סתם בכל אשה ואפי' בספק אשה כטומטום ואדרוגינוס /ואנדרוגינוס/ שאת"ל שהם אשה להם יקרא אשה גם כן והם נכללי' בדין לאשה לית בה דד"מ שאמרנו סתמא ומעתה בענין היתומי' נאמר כן ג"כ ואף על פי שביתומים אינו כן ממש דרוב יתומי' יש להם אפוטרופו' שטורח בעדם וכל אשר הם עושי' הוא עושה מכל מקום אינו רחוק כל כך לומר דאגב אותם שעשו על ידם תקנו סתם בכל יתומים שמא תאמר אף אנו נאמר כן ביתומים המוכרים דאגב המוכרים בעצמם תקנו בכל היתומים המוכרים זה אינו דיתומים המוכרים כקרקעות לא שכיחי כלל ואין ממכרם ממכר: הכלל העולה שמכלל דברי הגמ' והפוסקים אין לנו ברור גמור באפוט' המוכר קרקע היתומי' במקום שאמרו למכור אם יש בו דד"מ אם לאו ולנחץ השואל לא היה איפשר לחפש בדברי הפוס' אם ימצא דין מפורש אבל מכח הסברא נראה יותר לו' דאין בו דינא דבר מצרא אי משום דכל מי שפירש טעמא דיתמי משום שאין דרכם לטרוח נראה דבכל יתמי קאמר ואפילו ביתמי שיש להם אפוטרופוס משום דמכל מקום אין האפוטרופוס טורח בעדם כמו האדם שטורח בעדו ואי משום שאין ספק שיש תועלת יותר ליתומים במכירתם כשתאמר שאין בממכרם דינא דבר מצרא והמצרן אינו מוציא מיד הלוקח ובכל מקום חשו חכמים לתועלת היתומים הרבה וכל שכן כפי מה שנז' בנדון זה שהית' המכירה לצורך נשואי אחותם דבכל כי האי גוונא לא משהינן לזביני ודאי דלאו כל שעתא ושעתא מזדמן להם זווג ההגון ושמא יקדמום אחרים ויש ללמוד זה מההיא דלכרגא ומזוני לית בה דינא דבר מצרא כמבואר למדקדק בפירושי המפרשים שם אצ"ל אם החזקות האלה התיחדו כבר בעד אחותם דאם כן ה"ל דאשה ודאשה סתם ליכא דינא דבר מצרא כדכתי' ולא שנא אשה הקונה או אשה המוכרת כדכתבו האחרונים: הכלל העולה שמן הדין אין השוכרים מסלקים את הלוקח אי משום דלית לשוכר דינא דבר מצרא ואי משום דאפילו היו לו במכר זה נדחה דין בן המצר מן הטעמים שאמרנו ומן הטעמים האלה נראה שזכה הלוקח אפילו אם יש תקנה בעיר שיהיה לשוכר דין בן המצר כמו שנרא' קצת מדברי השואל שהוא מזכיר נמוסי המדינה שקרוב הדבר והסברא נותנת שלא העדיפו כח ההסכמה והתקנה אלא בכח דינא דגמרא בדינא דבר מצרא שנתנו לשוכר דב"מ ומעתה במקום שדין המצרן נדחה כגון ביתמי או כשהלוקח גם כן מצרן או כשנמלכו בו הוא הדין דין השוכר מכח התקנ' אלא שכיון שאין התקנה לפנינו איני דן עליה ומכל מקום כבר נז' בשאלה שאת הכל עשה יפה כפי נמוסי המדינה הילכך אם הדברים כדברי השואל ומעשיו עשוים באמת וישר על פי תקנותיהם זכה הלוקח והבא לסלק אותו מעביר עליו את הדרך: זהו הנראה לעניות דעתי. מעפר דל.
 
אליהו ן' חיים:
שו"ת ראנ"ח סימן קכ
 
שאלה ש"מ צוה לפני מותו ואמ' שמהבתים שלו שהוא מחזיק בהם מדין חזקה כמנהג תנתן בית א' לראובן שידור בה ולא יפרע אלא השכירות שהוא פורע לישמעאל בעל הבית ואח' מת המצוה מתוך חליו ואשתו שהיתה אפטורופוס /אפוטרופוס/ של היתומים שמנה אותה הוא בצואתו מסרה הבית ביד ראובן על פי צואת המת בערך הסך שהבית ההוא פורע לישמעאל בעל הבית ונכנס ראובן וישב בה כארבע שנים עתה הגדיל בן אחד מבני המצוה וקם מערער על ראובן שאין רצונו שידור ראובן בביתו בסך ההוא ושכל מה שדר בה עד עכשיו יפרע לו שכירות כפי שויון דירת הבית ההיא לא ערך מה שהישמעאל נפרע ממנו לבד כמחשבת ראובן והמצוה הנז' כשמנה את אשתו אפוטרופוס מנה גם את ראובן הנז' נזיר עליה כמנהג חקי הישמעאלים וצוה שאפוטרו' אשתו לא תהיה אלא עד אשר יגדל בנו הגדול ואז יכנס הוא אפוטרופוס על שאר היתומים:
 
תשובה אם אין עסק הכחשה ביניהם שהיורשים מודים בצואה הנז' או שראובן מברר זה בעדי' נר' לכאורה שהדין עם ראובן כל שהיתה הצואה בלשון המובא בשאלה שאמר תנו בית אח' לראובן שידור בה ולא אמ' ידור ראובן בבית א' מהבתים כדגרסי' פרק מי שמת אמ' רבא אמ' רב נחמן שכיב מרע שאמר ידור פלו' בבית זה יאכל פלו' פירות דקל זה לא אמר כלום עד שיאמר תנו בית זה לפלו' וידור בו וכו' ומפר' רשב"ם והתוספות וכן פי' הרמב"ם דידור פלו' לא אמר כלום משום שהדירה אין בה ממש להקנותה אבל בעל העטור כתב משם רב נחשון גאון והביא דבריו בהגהת מימון דטעמא משום דאיכא למימר דידור בו שעה א' קאמר אבל כי אמר תנו בית לדור בו הוא מקנה לו הבית לדירה וכיון שקנה גוף הבית לדירה יש לו דירה שם כל זמן שהוא צריך לדירה ולבי נוקפי דשמא המפ' שפי' דידור בו לא אמר כלום משום דדירה אין בה ממש אית להו האי סברא דסתם ידור לא משמע אלא שעה א' וסבירא ליה דהא דאמ' הכא דידור לא אמר כלום משום דלא הקנה לו דבר שיש בו ממש עד שאמר תנו בית זה מיירי בשפירש השכיב מרע דבריו דלאו שעה אחת קאמר ואעפ"כ ידור לא מהני משום דאין בו ממש עד שיאמר תנו בית זה וכו' ודוקא על ידי ביאור דלאו לפי שעה ואיפשר שלזה כיון הרמב"ם ז"ל שכתב אבל אם אמר תנו לו בית פלו' שידור בו עד זמן פלו' דבריו קימין עם שיש לפרש בדברי הרמב"ם ז"ל דלרבותא נקט עד זמן פלוני לומר דכי אמר תנו בית זה אף על גב דלא מקנה לו גוף הבית לגמרי אלא דוקא בהשאלה שידור בו עד זמן פלו' דבריו קימין ובלשון דירה הסתפקו בו המפרשים אם מורה על זמן ארוך כמו יושב העיר דהו' ל' יום או על זמן קצר כמו שבא להרשב"א ז"ל בתשובה אבל אינו ענין לנדון שלנו שהוא לא הסתפק אלא אם סתם לשון דירה לו הוראה על זמן מה כמו ישיבה שאמר עליו בגמרא בנדרים דהוי ל' יום או שאין לו הוראה על זמן אבל מכל מקום אפי' כשת"ל שאין לו הוראה על זמן עדין יש להסתפק באומ' ידור אם דעתו לפי שעה או לכל זמן שצריך לדירה כיון שלא קבע זמן ויהא דר בו קאמר ובכל דבר הנאמר סתם בלא קביעות זמן מצינו הפוסקים חלוקים בדעותיהם הרא"ש ז"ל ס"ל ס"פ שבועות ב' כתב האוסר כל פירות עליו הוי שבועת שוא דאי אפשר לחיות בלא אכילה ואף על פי שאסר עליו כל פירות בסתם ולא הזכיר לעולם כיון שלא קבע זמן ממילא נאסרו עליו לעולם דאיזה זמן תתן לו לא מסתבר שלא יאסר אלא רגע א'. רבי' ירוחם כת' בנודר סתם משינה ולא פי' כמה ימי' אסור לעולם. הרשב"א ז"ל בתשובה כתב לה שמקבל עליו לזון או שמזכה לאיש בנכסיו מזונות סתם כל זמן שצריך מזונות משמע וכמו שאסר על עצמו סתם שלא יאכל מן המינים שאסור בהם לעולם וכדאמרינן בפרק ד' נדרים אמתניתין דנודרין להרגין כיון דאמר יאסרו כל פירות האילן עלי איתסור כל פירות דעלמא עלויה ופרקי' דאמר היום אלמא כל סתם דלעולם דמו והמרדכי בשבועות גם כן כתב כן אלא שהק' מסתם נזירות דהוי שלשים יום וחלק שם בין אסור גברא לאסור חפצא וע"ש והרא"ש ז"ל בתשובה כלל ו' כתב במקבל עליו לזון חבירו דאינו חיב לזונו אלא שנה אחת וצריך לישב ההיא דאסור פירות שכת' הרא"ש ז"ל עצמו עליה דלעולם משמע וליכא למימר דבנדר החמירו דהא חומרא דאתיא לידי קולא הוא דבשבועת שוא מיירי התם דלוקה ואוכל לאלתר והאי קולא היא אלא צריך לומר דהתם טעמא משום דאיזה זמן תתן לו כדכתב הרא"ש ז"ל אבל הכא גבי מזונות יש להם זמן קבוע משנה לשנה שכשאדם רואה ומכין צורך מזונות מכין אותם משנה לשנה וכדאמ' בעלמא מזונותיו של אדם קצובין לו מראש השנה לראש השנה והמזונות חלוקין לכל שנה ושנה וכפי בחינה זו יש לומר במקבל עליו לזון חבירו דשנה אח' קאמר דיד בעל השטר על התחתונה ולפי זה יש להסתפק בנדון דידן גם כן דשמא ידור בו לא משמע כל זמן שצריך לדירה ואפי' אמר בית לדור בו לא מהני אלא כל שפיר' זמן וכיון שהדבר ספק קרקע בחזקת בעליה עומדת ואף עפ"י שבעניני החזקות יש מי שמטיל בהם דין מטלטל ולא דין קרקע לעת כזאת כבר עלתה הסכמה להיות להם דין קרקע ועל מה שדר בו כבר כיון שלכשת"ל דהדין עם בעל החזקה חייב השוכר לפרוע כפי שויון הבית ההוא כיון דחצר דקימ' לאגרא היא וגברא דעביד למיגר ולא מצי אמר לא נכנסתי בה אלא אדעתא לפרוע סך מה שהתפשרתי עם האפוטרו' ואלולי כן לא הייתי נכנס בה כיון דמעקרא שלא כדין באה לידו דומה למה שאמ' בפרק איזהו נשך אמ' אביי האי מאן דמסיק זוזי דרביתא וקא אוזלי חיטי ד' גריוי בזוזי ויהב ליה איהו ה' כי מפקי' מניה ד' מפקי' מניה אידך אוזולי הוא דקא מוזיל גביה רב' אמר ה' מפקי' מניה דמעקרא בתורת רביתא אתא לידיה משמע דכל היכא דהפועל הראשון אינו קיים שמין לו כפי השום ולא כפי מה שקבל ולא מצי אמר אי לאו שנתנהו לי באותו שום לא הייתי מקבל אותו ובפרק כיצד הרגל גבי שוכר בית מראובן ונמצא של שמעון מעלה שכר לשמעון כתב הנמוקי וז"ל כתב הרא"ש בשם הר"י ז"ל הא דנקיט תלמודא בהאי לישנא נמצא בית של שמעון מעלה שכר לשמעון ולא נקט משלם דוקא הוא לאשמעינן דאפילו שכרה מראובן בדמים קלים מעלה שכר לשמעון כמו ששוכרי' שאר בתים ולא מצי אמ' דסבור הייתי שהבית היה של ראובן ואלו ידעתי שהייתי צריך לתת בה שכר הרבה לא נכנסתי בו וכן כתב הריטב"א עכ"ל וממנו יש ללמוד לנדון שלפנינו שכשתמצי לומר שהדין עם בעל הבית חיי' להעלות שכר משלם כפי שויון הבית לא כפי מה ששכרה מהאפוטרופוס: ומעתה השתא נמי שהדבר אצלנו בספק אם היה לו זכות לדור בו יותר משעה או לא קרקע בחזקת בעליה עומדת ויפרע כל מה שדר בה כפי השויון דקימא לן כרב נחמן בפרק השואל דקאמר קרקע בחזקת בעליה עומדת גבי משכיר בית לחברו בי"ב זהובים לשנה דינר לחדש דאפילו בא בסוף החדש כלו למשכיר ואף על פי שכתב הרשב"א ז"ל בתשוב' על מעשה כיוצא בזה שכיון שדר הדר ולא ערער עליו בעל הבית הרי מחל לו ואף על גב שהיה חושב שמן הדין יש לו זכות לדור שם והויא לה מחיל' בטעות מחילה בטעות כי האי גוונא מחילה היא הכא לא שייך האי טעמ' דיתמי לאו בני מחילה נינהו אבל אם השוכר טוען שפי' לו הש"מ בצואתו שידור בו לזמן כך וכך שלא נפול עוד בספק דלפי שעה קאמ' כדכתי' אין לו לפרוע על מה שדר בו כבר יותר מהערך שהישמעאל נפרע כדברי הדר ואף על פי שאין בעלי החזקה מודים לו נראה שהשוכר נאמן לומר שכך היתה הצואה במגו דמצי אמר פרעתי השכירות משלם ואף בעקר הצואה בכללה אם אין בעלי החזקה מודי' לשוכר השוכר נאמן לומר שהיתה שם צואה ושהיתה לזמן מבורר במגו דפרעתי השכירות דקיי"ל בסוף השואל דשוכר נאמן על השכירות לומר פרעתי:
שו"ת ראנ"ח סימן קכא
 
שאלה על דב' אשר טען ראובן לשמעון חזקתו ובררו דיינים ושמעו טענותיהם והוצרכו הדיינים למכריע ועמדו הדייני' לפני שופטי החזקות להכריע וסדרו טענותיהם וארכו הימים ביניהם ויקם ראובן הטוען לטעון זכותו לפני קהלתו וקהלת הנטען והעמידו הקהלות הקדושות הנז' יצ"ו למכריע ללוי מבלי ידיעת הדיין האחר ועתה צועק הטוען עם הדיין שלו כי איננו רוצ' למכריע ללוי לפי שהעמידו הדייני' הנזכרים כל שופטי החזקו' להכריע ובכן יכריעו כל השופטים הנזכרים יחד או יבררו מכריע אחר כאשר כתו' בקומפרימיסו שלהם שהדייני' ישימו המכריע והדיין האחר אומר לטוען או תסכים למכריע אשר העמידו הקהלות הנז' יצ"ו או אני משמיט עצמי ותעמידו דיינים אחרים לשמוע טענותיכם היוכל הדיין ההוא להשמיט עצמו אחר ששמע טענות וקבל שבועות עד שיעמידו מכריע אחר ביניהם יורנו אלופינו איזה דרך ישכון אור:
 
תשובה אסור השמטת הדיין את עצמו מן הדין תלמוד ערוך בפרקא קמא דסנהדרין ב' שבאו לפניך לדין אחד רך ואחד קשה עד שלא תשמע דבריה' או משתשמע דבריה' ואי אתה יודע להיכן הדין נוטה אתה רשאי לומר להם איני נזקק לכם שמא נתחייב חזק ונמצא חזק רודפו משתשמע דבריה' ואתה יודע להיכן הדין אי אתה רשאי לומר להם איני נזקק לכם שנאמר לא תגורו מפני איש וכי האי גוונא אמר רבי שמעון ב"מ לענין בצוע שמשתשמע דבריהם וכו' אי אתה רשאי לומר להם צאו ובצעו ולא עוד אלא שמדברי התוספות שם איפשר לדקדק דבכי האי גוונ' דנדון דידן אפילו קודם שידע להיכן הדין נוטה אלא משישמע דבריהם אינו רשאי להשמיט שכתבו שם וז"ל ונמצא חזק רודפו פי' לדיין כדמוכח בתר הכי והא דנקט אחד רך שאם היו שניהם חזקים השני היה מסייעו ואיפשר שכונת התוספות לחלק ולומר שדוקא באחד רך ואחד קשה הוא דאמרי' שמשתשמע דבריהם ואינך יודע להיכן הדין נוטה אתה רשאי לומר להם איני נזקק לכם דשמא נתחייב חזק ונמצא חזק רודפו אבל שניהם חזקים אפילו לא ידעת להיכן הדין נוטה אי אתה רשאי לומר איני נזקק לכם שהשני מסייעו ואין לו להשמיט עצמו על חנם והוא מה שכתבו והא דנקט אחד רך שאם היו שניהם חזקים השני היה מסייעו לומר שדוקא נקט אחד רך ואם אין הא' רך לא אמרי ביה או משתשמע דבריה' וכו' ונמצינו למדים מדברי התוספות דהיכא דליכא חששא דנמצא חזק רודפו אפילו קודם שידע להיכן הדין נוטה אינו רשאי לומר איני נזקק לכם: איברא שלא נמצא חלוק זה לשאר הפוסקים ודקדוק קל יש בלשון התוספות גם כן שנראה שלא כיוונו לכך שכתבו שאם היו שניהם חזקים השני היה מסייעו שלא היה לו לו' אלא שאם היו שניהם חזקים השני מסייעו אבל בלשון היה מסייעו נר' שלא באו לחלק בדין ולומ' שכשהשני חזק הוא מסייעו ואין חשש אלא לתת טעם לדברי הגמרא ולומר דהא דנקט אחד רך ארחא דמלתא נקט דדוקא כשהא' רך הוא שהדיין עשוי לומר איני נזקק לכם אבל אם היו שניהם חזקים השני היה מסייעו ולא שכיחא שהדיין יאמר איני נזקק לכם וק"ל מכל מקום נקטינן מיהא לכל הפירו' דמשידע להיכן הדין נוטה אינו רשאי לומ' איני נזקק ואין לומר דהיינו דוקא בדיין שהדין נגמר על פיו ורואה זכות לזכו' וחוב' לחייב וכפי אשר יפסוק הדין כן יקום בההוא אמרינן שלא יכניס את דבריו מלפסוק את הדין לזכות את הזכאי שנראה לו שהוא זכאי אבל בנדון זה שאין גמר הדין תלוי בידו ואדרבא נרא' שהוא מחייב את הטוען הקובל עליו מדהוצרכו הדיינים למכריע אם הוא משמיט את עצמו מלומר שהוא חייב ושכנגדו שהוא זוכה על פיו אינו קובל עליו אם כן אינו מזיק אותו ואדרבא דטבא ליה עבד ליה שאינו מתעצם על חיובו זה אינו דכיון שאם יעמוד בפני המכריע אשר הוא טוען יגמר הדין ועל ידי ההשמטה שהוא משמיט את עצמו אין הדין בא לידי גמר אם כן מה לי הא מה לי הא הרי לקתה מדת הדין בכך וזה מבואר בעצמו:
 
אלא דאעיקרא דדינא יש לי לדון אם ברור לוי למכריע פוטר את הדיין להשמט שאם מן הדין אינו מחוייב עכשו לעמוד בפני שופטי החזקות ואין ברור שופטי החזקות למכריעים קים אין זה משמיט עצמו מן הדין ואם ברור המכריעי' קיים אין לנו עסק עוד עם השמטת הדיין שאפילו הוא ישמיט את עצמו המכריע יפסוק את הדין והוא עצמו אי אפשר לו להשמט: ולכאורה היה נראה לומר שאף על פי שברור לוי שבררו למכריע אינו קים ואפילו אם הטוען והנטען שניהם כאחד הסכימו בו משום דלכולי עלמא דעת דיינים בעינן כדאיתא בגמ' עלה דמתניתין דזה בורר דאיפליגו רבי מאיר ורבנן אי שני הדיינין בוררין את השלישי או אם בעלי הדין בוררין אותו וקאמר לימא בדרב יהודה קמיפלגי וכו' ומסיק דלכולי עלמא אית להו דרב יהודה ודעת דייני' כ"ע לא פליגי דבעינן כי פליגי דעת בעלי הדין רבי מאיר סבר דעת בעלי דינין נמי בעינן ורבנן סברי דעת דיינין בעינן דעת בעלי דינין לא בעינן וברור מכריע נראה לכאורה דהוי כמו ברור שלישי זה. ומעתה ברור לוי שבררו שלא מדעת הדיין אף אם היא מדעת השני בעלי דינין לאו כלום הו' וזה מבואר בעצמו מיהו מה שיש לספק הוא דנהי דברור לוי אינו ברור מ"מ צ"ע אם הדיין האחר יכול לחזור בו מברור שופטי החזקות אם לאו ואף על פי שכבר קנו מבעלי הדין מתחל' ונשבעו גם כן לקיים עליהם פסק הברורי' והמכריע וכיון שבררו להם הדיינים למכריע את שופטי החזקות חל הקנין והשבוע' על המכריע ההו' ואין אחד מהם יכול לחזור בו דאין לאחר קנין כלום והא ליכא למימ' שלא היה הקנין והשבועה אלא לקים עליהם מה שיפסקו אבל אם קודם שיפסקו להם חוזרים בהם יכולין לחזור וכמו שכתב הרשב"א ז"ל מפור' בתשובה דאחר שקנו מהם אין יכולין להסתלק מלעמוד בדין לפניהם אף על פי שבחשן משפט סימן כ"ג כתוב בבית יוסף משם הרשב"א בתשובה א' שהבעל דין יכול להסתלק מן הדין אפילו קנו מידו וכל שכן בנדון זה שאין החזרה בברורים אלא בענין המכריע ואנן קי"ל כחכמי' דדעת דיינים בעינן דעת בעלי דינין לא בעינן וכן התנו גם הם בקומפרומישו /בפשרה/ שלהם ואם כן אין הנטען יכול לחזור בו ולבטל ברור שופטי החזקו' מאחר שקנו מידו ואפילו בלא קנין נר' לעניות דעתי דאינו יכול לחזור בו כל שאין בברורין קרוב או פסול וכמו שיתבאר עוד בע"ה מ"מ עדין החולק יוכל לחלוק ולומר דנהי דבעל הדין לא היה יכול לחזור בו כל זמן ששני הדייני' היו מרוצים במכריע וכדאמרן מכל מקום הדיין יכול לחזור בו מברור שופטי החזקות שברר כל שלא הכריע עדין כיון שהדבר תלוי בדעת הדיינין ולא קנו מידו. ולכאורה היה נראה להביא ראיה מן הירוש' שאמרו גבי מפותה שאם באו עליה עשרה בני אדם כלם משלמין קנס ולענין ולו תהיה לאשה בררה א' מהם נפטרו כלם אמרה אי איפשי בוררת וחוזרת ובוררת אלמא אף על גב דמכי בררה א' מהם חל חיוב דולו תהיה לאשה עליה ונפטרו כלם אפילו הכי חוזרת ובוררת ואם כן הכא נמי כל שהוא קודם גמר דין ולא קנו מידו יוכל לחזור בו ודומיא דברור הדיינין אבל כד מעיינת בה נראה שאינו יכול לחזור בו וזה שהמתבאר מן הגמרא ומן הפוסקים שכל מה שאמרו בגמרא דקודם גמר דין יכול לחזור בו היינו דוקא בקבל עליו קרוב או פסול כההיא דנאמן עלי אבא דאיתמרה עלה או כשקבל עליו פחות מג' אז הו' דבעינן קנין או גמר דין אבל בג' כשרים לא בעינן קנין כלל אלא משכתבו אין יכול לחזור בו ומדברי הרא"ש מתבאר שכיון שהתחילו לטעון בפניה' שוב אין יכולין לחזור בהן וכן כתב הנמוקי בפרק זה בורר וז"ל פרש"י שהיו כותבין כן כדי שלא יוכלו לחזור בהם משמע שקודם כתיבה אף על פי שבררו יכולין לחזור בהם ואיפשר שדעת הרי"ף שכתב בתשובה שיכול לחזור בו עד שיגמר הדין מיירי כשלא נכתב אבל אם נכתב לא ואיכא מ"ד דאף על פי שלא נכתב משטענו לפניה' אין יכולין לחזור בהם ואף על פי שלא קבלו ולא קנו וכן משמע בירוש' דגר' התם בפרק דיני ממונות בתרא קבל עליו בפני ב' יכול לחזור בו בפני ג' אין יכו' לחזור בו ומשמע דקבלה מיקרי משהתחילו לטעון בפניהם כ"כ הרשב"א והר"ן ומיהו כל ה"מ כשלא קנו מידם אבל קנו מידם אין יכולין לחזור ואפי' בפני ב' ואפילו קבל עליו קרוב או פסול דאין לאחר קנין כלום הרי מוכח שדעת כל הגדולי' האלה דמכיון שטענו בפניהם שוב אין יכולים לחזור ולא בעינן גמר דין ואיברא דאסתפק לי אם (הכי) [הני] ברורים דנדון דידן וכיוצא בהם ממנהג האנשים הבוררין להם דיינין ומכריע יש להם כל דין זה בורר דמתני' המוזכרים בגמרא וכן יהיה גם כן לענין דין קנין שכתבתי שאינו צריך בברירת בית דין של ג' או דילמא אין להם דין זה משום דזה בורר דמתני' לכאורה מיירי שהג' דיינים גם יחד נעשים ב"ד מתחלה ולפניהם מסדרין בעלי דינין את טענותיהם אלא שבברירת הדיין השלישי ב' הדיינין בוררין את הג' אבל כשמתחלה אין בוררין להם אלא ב' דיינין ועל פי השני דיינין ההם נגמר הדין ואם הם ישוו ביניהם הדין נגמר על פיהם לבדם אלא שאם לא ישוו בדעתם יקחו להם מכריע כל כה"ג אינם כדין דמתני' דזה בורר אלא הנך הוו להו כההיא דתניא אם הוצרך לשאול דבר מבית דין הגדול כותבין ושולחין אותו שכתב עלה הנמוקי בית דין הגדול מודיעין דעתם לאלו והם דנין אותם דליכא למימר שאותו בית דין יפסקו עליהם את הדין דהא בעינן שיהא ב"ד עומדין בפני הדיינים ואף על פי שהרא"ש כותב עלה דזה בורר והשלישי שומע המשא ומתן של שניהם ומכריע ביניהם ומתוך כך יוצא הדין לאמתו מכל מקום השלישי גם כן דיין בדין מתחלתו מה שאין כן כשהם בוררים ב' מתחלה ותו לא וכל כה"ג אפשר דלא סגי אלא כשקנו מידו וכן גם כן כל מה שאמרנו שדעת דיינין בעינן אפשר שלא נאמרה בכיוצא לזה ולא שייך בהא טעמא דאין יושבין בדין אלא אם כן יודעין מי יושב עמהם אבל בהגהת אשירי מצאתי שכתב בשם א"ז היכא שבררו ב' הדיינים וטענו בפניהם אין בעלי דינין יכולין לומר לדיינים אל תשאלו דיני לפני פלוני ת"ח אלא בפני פ' דהלכה כחכמים דלא בעינן דעת בעלי דיני' משמע דהא דב' בוררין להם ג' דעלה אתמר דלא בעינן דעת בעלי דינין משמע ליה אפילו כשמתחלה אין טוענין בעלי דינים אלא בפני הב' דיינים ואחר כך הם שואלים הדין לתלמיד חכם ואפשר היה לדחות דלעולם פלוגתא דר"מ וחכמים כשהשלש נבררים מתחלה ודינו של אור זרוע כשקנו מהם דוקא ודחכמים לדוגמא בעלמא נקטיה ללמוד מהם דכי היכי דבדינא דמתני' אליבא דחכמים לא בעינן דעת בעלי דינין ה"נ בנדון דידי' יכולין לשאול בלתי דעת בעלי דינים מעתה בנדון זה יש מקום להסתפק קצת אם הדיין חוזר בו מברירת שופטי החזקות וזה שמאחר שבא בשאלה שסדרו הטענות לפני שופטי החזקות א"כ בהכי סגי שלא יוכלו לחזור בהם כמו שכתבתי לעיל משם הגדולים ואין לאומר לומר שזה אינו אלא כמו קבל עליו אחד לדון דבעינן קנין דהא כיון שברור שלישי זה היינו כמו דינא בזה בורר לו א' ושניהם בוררים שלישי כמו שכתבתי א"כ מן הדין הוה ליה האי ברור שלישי כמו ברירת ב"ד גופיה בזה בורר וזה בורר שמשטענו בפניהם אין יכולין לחזור ונראה דאפי' כשתמצי לומר שאין זה דין דזה בורר עצמו ואינו מן הדין של המשנה שיבררו להם השלישי הזה להכריע ביניהם עד שיצדק לומר בו דכי היכי דבברור בעלי הדין משטענו בפניהם אין יכולין לחזור הכא נמי בברור המכריע מכל מקום כיון שבעלי הדין התנו כן שאם הדיינין לא ישוו בדעתם יבררו הם מכריע אשר יעמדו בפניו ולא הנדונים כמנהג כל המכריעים וקנו מידם על זה הרי אם כן ברור המכריע אחר כך חזר להיות דין גמור ואין ברור המכריע קבלה עליהם שלא מן הדין עד שיהיו הדיינין צריכין קנין על זה שהרי מכח קבלת הקנין שקבלו בעלי הדין הרי שלישי זה דן יחידי להכריע בין הדיינין והם אינם יכולין לחזור בהם כיון שהתברר המכריע אלא שמשום דבברור המכריע יד הדיינים באמצע גם כן מטעמא דרב יהודה נתלה הדבר בהם שלא יסכימו בברור ההוא ואחר שהם בררו אותו הרי זה דיין עליהם מן הדין וכיון שטענו בפניו אינם יכולין לחזור בהם ונמצא הכלל העולה מהדברים שמשעת שבררו את שופטי החזקות למכריע וטענו בפניהם שוב אין אחד מן הדיינים יכול לחזור בו ולברור אחר מיהו כל זה אינו אלא אם היה בא הדיין לחזור בו או הטוען עמו גם כן וחברו מעכב על ידו בדבר אמנם בנדון זה שכפי הנראה מתוך דברי השאלה כי ב' בעלי הדין גם יחד יחדיו למשפט נקרבו בפני הקהלות ושם הוסכם לברר את לוי למכריע אם הדבר כן הרי שניהם יחד בטלו ברור השופטים אשר בררו מתחלה וכל כה"ג אפשר וקרוב דמהני ואף על פי שהדיין של הטוען כפי הנראה מתוך דברי השאלה לא היה שם ואנן בעינן דעת הדיינים אם מצד הדין ואם מצד שכן כתבו /בקומפרומישו/ בקופרומישו היינו לענין שאין ברור הבעלי דינים ברור אבל מכל מקום כדיים הם לבטל את ברור המכריע אשר הדיינים מבררים כיון שהאנשים אשר להם הריב שניהם כאחד מסכימים לבטל את ברור המכריע והרי הוא בטל ונהי שכיון שאין שם דעת הדיינין אין נזקקין לאותו ברור שבררו הבעלי דינים אבל שידונו אותם על ידי הברור שהם יבררו כיון ששניהם כאחד מסכימים לבטל את הברור מאן לימא לן שאין כחם יפה בכך והרי ודאי אין הדיינין יכולין לדונם בעלי כרחם ומה שכתב בהגהת אשירי אין בעלי הדין יכולין לומר אל תשאלו דיני בפני חכם פלוני וכו' דהלכה כחכמים דלא בעי' דעת בעלי דינין לאו כששניהם כאחד אומרים כן מיירי שלא תשאלו הדין לת"ח פלוני ולא תדינו אותנו על פיו שזו אינה סברא כלל אלא אין בעלי דינין יכולין לומר דקאמר היינו שאן /שאין/ שום אחד משניהם יכול לומר כן ואי נמי שניהם אומרים כן והדיינים אינם רוצים בכך יכולין לומר אין אנו נזקקין לכם אבל שיאמרו הדיינים שידונו אותם בעל כרחם של שניהם על ידי אותו ת"ח אי אפשר לומר כן וזה דבר מבואר בעצמו והגע עצמך ששניהם מוחלין זה לזה כלום הדיינין יכולין לעכב על ידם וכן הדין בברורים עצמם אם שניהם כאחד מסכימים לבטל את ברירתם מי איכא למ"ד שידונו אותם בע"כ או אם שניהם אומרים אין רצוננו שתדינו אותנו בדין פ' אלא בדין פ' היאמר שום אדם שידונו אותם הדיינים ע"כ ע"פ הדרך שהדיינים רוצים ולא בדין שהם רוצים וכל זה ודאי מבואר בעצמו בזמן ששניהם כאחד עומדים בדברם הראשון אבל עדין נשאר ספק אם אחר כך חוזר בו א' מהם ומבקש הברירה הראשונה אם נאמר שכיון שכבר בטלום מאותה שעה נמחל השעבוד ההוא אשר חל עליו משעת ברור המכריע הא' ואינו יכול שוב לכופו על הברירה הראשונה אף על פי שאלו לא בטלו בפני הקהלות היה יכול לכופו מטעם שכתבנו לעיל מכל מקום משעה שבטלום שניהם כאחד כבר נמחל שעבודו או אפשר דכיון שכבר הוא משועבד לפסק הברורים והמכריע ההוא מכח קנינו אף על פי שכבר מחל לו חברו בדבור בעלמא לא מהני ולא מיפקע שעבודיה דומיא דכמה דברים שמצאנו שאחר שחל השעבוד וזכה בדבר אחר אין שעבודם נמחל בדבור בעלמא ואפשר שזו הבנת תשובת הרא"ש אשר הוקשת בעיני כל רואיה מהראשונים ז"ל שכתב שנים שקבלו עליהם דין אחד ונגמר הדין אין אחד מהם יכול לחזור בו אף על פי ששניהם מתרצים בכך ונראה דבר תימה וכל מה שנאמר בה הוא דחוק ואיפשר לומר דה"ק שאין היכולת נתונה לכל אחד מהם שיחזור בו הוא לבדו בכל זמן שירצה ואף על פי ששניהם מתרצים בכך עכשו ואף על פי שהלשון דחוק קצת מכל מקום טעמא רבה איכא במלתא דכיון שקבלו עליה' את הדין ונגמר הדין הרי זכה הזוכה מיד בזכות ההוא ובדבור בעלמא לא מיפקע וכל שכן אי לא שייך ביה מחילה שהחוזר בו עכשו הוא התובע אף על פי שנתרצה לו הנתבע מתחלה להחזיר את הדין: והנה מהר"ל ן' חביב על ב' אנשים שבררו להם דיינים ופסקו ביניהם וכשהרגיש אחד מהצדדים ענין הפסק ברח לו ואחר כך נזדמנו ב' בעלי הדין במקום א' ובררו להם דיינים אחרים האריך בתשובתו להוכיח שהיו צריכים להתיר השבועה הראשונה שאינה נמחלת מעצמה אף על פי שהסכימו שניהם בבטול הדברים הראשונים ולענין הקנין וחזור הדין לא פקפק משום ששניהם היו מסכימים לחזור להדיין ולא היה ביניהם חלוק בענין הממון רק כל החשש היה מפני השבועה ודן עליה ומתוך דבריו יש לי לישב תשובת הרא"ש דלעיל שפיר כשנאמר שאותם השנים שקבלו עליהם דיין א' ונגמר הדין וכו' שבועה היתה שם גם כן כסתם מקבלי דינין עליהם ולא הוצרך לפרשה כיון שכן נוהגים והכי ארחא דמלתא ולכן כתב הרא"ש ז"ל שאפי' שניהם מתרצים אין יכולין לחזור וכהוראת הרב הנז' בעצמה ונמצא היוצא כפי זה שאין בטול ברור הכרעת שופטי החזקות בטל על ידי ברור לוי וכי תימא אפילו כשתמצי לומ' שהוא בטול מאי הוי הא מ"מ אין מי שיאמ' שברור לוי ברור אחר שלא הי' בהסכמת הדיין ולכולי עלמא דעת דיינים בעינן וכיון שכן היאך כחו יפה של הדיין לומר או תסכים בברור לוי או הריני משמיט עצמי כיון שכנגדו אומר שיהיו המכריעים שופטי החזקות או שיקחו להם מכריע מחדש והגע עצמך שמעולם לא התבררו השופטים מכל מקום כיון שטוען שיקחו להם מכריע אי אפשר לו להשמיט עצמו מן הדין: איברא שאם תמצא לומר שהתבטל ברור הכרעת השופטים יש לדון קצת ממה שכת' הרא"ש והביאו גם הטור דכשאין הדיינין יכולין להשוות דעתם לברור להם שלישי זקני העיר ומנהיגיה נתנו להם שלישי וכיון שבא בשאלה שלוי התברר על ידי קהלת הטוען וקהלת הנטען אין לך זקני העיר ומנהיגיה יותר מזה ואם כן לא מיבעיא שהדיין יכול להשמט אם אין שכנגדו מסכים באותה ברירה אלא אדרבא יש להכריח את הדיין האחר לעמוד בהכרעת לוי אלא שיש (לדעת) [לדחות] קצת ולא מהניא ברירת זקני העיר ומנהיגיה אלא כשהשני דיינים עומדים לפניהם ומסדרי' טענותיהם בברור המכריע ואין יכולין להשוות דעתם אבל בלתי עמידת הדיינים לפניהם איפשר דלא ומתוך דברי הדיין נראה דלא חשיב לה לברירת הקהלות ברירת זקני העיר דא"כ היאך הוא אומר או נברר מכריע אחר וממה נפשך אין מקום לברור מכריע אחר דאם ר"ל שאין ברור שופטי החזקות בטל אם כן הרי הם מכריעי' ואם תמצי לומר שהוא בטל אם כן הרי כבר בררו הזקנים אלא נראה ודאי שברירת הקהלות ההן אין לה דין ברירת זקני העיר גם איפש' לומר שאחר שלא היו צריכים לכתוב בקומפרומישו שהדיינים יבררו להם מכריע כיון שמצד הדין הברירה תלויה בדיינים כמ"ש ואם כן לא היו צריכים לכותבו אלא כדי לומר שהברירה לעולם תהיה על ידי הברורים ולא על ידי אחרים אפילו במקום שהדין נותן להתברר על ידי אחרים כגון כשאין יכולין להשוות דעתם אלא שיש לדחות בזה שחששו למי שיאמרו שאין זה כדין הגמר' דשניה' בוררין וכל שכן שיש מי שסובר ג"כ שהרמב"ם פוסק כרבי מאיר דבעינן דעת בעלי הדין נמי וכתבו כן לאפוקי נפשיהו מפלוגתא ומכל מקום אם הטוען לא הסכים כלל בברור לוי מתחלה אלא הקהלות מעצמם בררו אותו כל אפיא שוין שאין ברור לוי ברור ואי איפשר לחזור מברור שופטי החזקו' שבררו תחל' למכריעים וסדרו טענות בפניהם וכמ"ש לעיל ומפני שהטוען הלך לטעון בקהלת הנטען לא חשיב בטול הברירה הראשונה שהוא לא הלך לטעון אלא שיגמר הדין על פי הכרעת השופטי' גם ממה שאומר הדיין או נברר מכריע אחר לא חשיבי בטול ולא חל ברור הקהלות שאינו אומר כן אלא כשתמצי לומר שלא יהי' לו מכריע הילכך כיון שאין ברור לוי ברירה אין לו לדיין להשמיט עצמו מן הדין והנראה לעניות דעתי כתבתי. מעפר דל.
 
אליהו ן' חיים:
שו"ת ראנ"ח סימן קכב
 
שאלה ראובן ושמעון שנשתתפו בסחורה ושם ראובן בשותפו' שלשים וחמשה אלפים לבנים ושמעון שם חמשה אלפים לבנים ואלו החמשת אלפים לבנים היו של אחותו האלמנה שלקחם ממנה כנראה בשטר שיש בידה ושעבד שמעון את עצמו ללכת להסתחר לאנדרינופולי או למצרים או לכל מקום שיצטרך בין להסתחר בין לפיטוריאה בין לכל צד ריוח והנא' שיזמין להם השי"ת בכל אופן שיהיה והיה חטוב /הטוב/ אשר ייטיב להם הש"י בין לטו' בין למוטב חלק כחלק יחלוקו כמו שכתוב בשטר השותפות באר היטב ועתה כלכת שמעון לאנדרינופ' להסתחר חלה את חליו אשר מת בו וצוה לפני מותו איך כל הסחורות אשר היו בידו הם נכסי ראובן ואין לשמעון בנכסי הסחורה כלום רק החמשת אלפים לבנ' ושהם של אחותו האלמנה ונפטר לבית עולמו וחיי לרבנן שבק ועתה באה אלמנת שמעון ותובעת ליפרע התוספת שהוסיף לה שמעון על סכי כתובתה מנכסי ראובן ומנכסי האלמנ' אחות הנפטר כי הנדוניא כבר הוא בידה ועתה יורנו מורינו מאור גלותנו הדין עם מי אם נאמר אחר שצוה שמעון לפני מותו שכל הסחורות שהיו בידו הם של ראובן ושל האלמנה אחותו ואם כן אין לאשתו האלמנה דין ודברים עם ראובן ועם האלמנה אחותו של שמעון או נאמר שותף היה שמעון עם ראובן ויש לאלמנה דין ודברים עם ראובן ועם האלמנה אחות בעלה הנפטר על הכל יורנו מורינו הדין באר הטב ושכרו כפול מן השמים גם יורנו רבנו אם יש מטלטלין אחרים לשמעון מי קודם לגבות מהם אחותו ששטרה קדם לכתובת אשתו או אלמנתו בכח שטר כתובתה:
 
תשובה דבר פשוט הוא שאין בעל חוב ולא אש' וכתובת' גובין מממון השותפות דלעולם ברשות מריה קאי דאיפסיקא הלכה כרבא בפ' המקבל דאמ' דלהכי קרו ליה עסקא דאם מת אינו נעשה מטלטלין אצל בניה וברשותיה דמרי עסקא קאי וכן כתב הרי"ף ז"ל שם מבואר וז"ל ואם מת מקבל העסקא ויש עליו בעל חוב וכתובת אשה לא גבו מההיא עסקא מיהו ודאי צריך שיהיה ידוע שאותו הממון הוא ממון העסקא ואף על גב שיש שטר עסקא ביניהם ועדין לא הגיע זמן העסקא ופשיטא שבתוך הזמן אינו יכול אחד מהם לחלוק השותפות כדאיתא התם בפרק המקבל מכל מקום כל שהסכימו שניהם לחלוק ודאי יכולין לחלוק וחיישינן דילמא החזיר לו ממון העסקא ואף על פי שהשטר ביד נותן העסקא דהמפקיד אצל חברו בשטר אין צריך להחזיר לו בעדים דקימא לן בפרק המוכר את הבית בשטר כיס היוצא על היתומים נשבע וגובה מחצה. ואף על גב דמכל מקום גובה מחצה דמלוה ולא חיישינן שהחזירו מכל מקום מאן לימא לן שאותו ממון עצמו עומד בעין דילמא להוצאה נתן והממון הנמצא בידו אינו ממון העסקא אלא ממון שמעון והוא משועבד לאלמנה ולראובן כדין כל ב' בעלי חובין וכן כתב הרי"ף ז"ל ואיכא עדים דהנהו נכסי מחמת ההיא עסקא היא כו' משמע דדוקא אי איכא עדים בהא אבל אי לא לא מכל מקום בנדון דיד' הא איכא עדים שהודה בפניהם בשעת מיתה שכל הסחורות אשר היו בידו הם נכסי ראובן ואין לך ראיה גדולה מזו שמא תאמר דהודאה לא מהניא כיון שבהודאה זו חב לאחרים לאשתו או לבעל חוב אשר ירצו לגבות מהנכסים וכל היכא דחב לאחרי' הודאתו לא מהניא וכדאמרינן בכמה דוכתי ובכתובות האומר שטר אמנה הוא אינו נאמן ומוקי לה לעולם דקאמר מלוה וכגון שחב לאחרים וכו' זה אינו כלום דכיון דשמע' זה אם היה רוצה היה נותן כל הסחורות לראובן זה בשעה שהודה שהם שלו או לאיש אחר בעדו ושוב לא היה בעל חוב יכול לגבות מהם דאין דין טריפת בעל חוב במטלטלין שנתן מתנה אפילו אית ליה לבעל חוב שעבוד מטלטלי אגב מקרקעי השתא נמי שלא נתנם אלא שאומ' שהם שלו נאמן וזה כבר מבואר בעצמו גם מוכרח שם מדברי התוספות גבי שטר אמנה שהקשו דאמאי אינו נאמן לומר שטר אמנה הוא מגו דאי בעי מחיל ותרצו דאינו מגו טוב שאינו רוצה להפסיד מעותיו ואף על גב שנראה לכאורה דהאי תרוצא דאינו רוצה להפסיד מעותיו שייך בנדון דידן גם כן שכשהוא אומר שהמעות הם שלו בוטח בו שלא יגזול את יורשיו ויחזירם להם אבל אם היה נותנם לו במתנה היה זוכה בהם מן הדין ואינו רוצה להפסיד מעותיו מכל מקום היה יכול לומר לו הא לך מעות שהתחייבתי לך או זכה לפ' בחובו דהשתא אינו זוכה מן הדין בהם שהוא לא נתנם אלא לחובו וכל עוד שאין לו חוב הם גזל בידו ועוד שנראה שעקר תרוץ התוס' אינו זה התרוץ אלא מה שמתרצים אח"כ וכן דעת שאר הפוס' ואע"פ שנמצ' להרשב"א בתשו' הובאה בב"י סי' ק' מאבן העזר וז"ל ראובן שהוציא כתב יד על שמעון אחיו שהודה שקבל ממנו פקדון כך וכך מעות ונפטר שמעון ואין ספק בנכסים לכתובה ולפקדון הדין עם האלמנה ואפילו הודה שמעון בפקדון בשעת פטירתו אינו מזיק לאשה דהודאת בעל דבר במקום שחב לאחרים אינו (כל) [כלום] ונראה דאף במטלטלין קאמר הנה בח"מ סימן צ"ח בבית יוסף מתשובת הרשב"א כתו' ואע"פ שאלו היה עכשו בידו אינו נאמן דכל הנמצא בידו חזקה אינו של אחרים וכדמוכח בהאומר שטר אמנה הוא הכא שאני שבאותה שעה עדין לא היה חב לזה כו' ע"ש ובתשובו' דפוס סימן אלף מ"ז ועוד נר' דלא אמר הרשב"א ז"ל כן אלא משום דסתם כתובות יש בהן שעבוד מטלטלי אגב מקרקעי ולפי זה מן הדין אפילו נתן המטלטלין שמעון לראובן היתה אשת ראובן טורפת מהן כמו קרקעות וכיון שכן אין כאן מגו כלל ומשום הכי קאמ' שלא הפסידה אשת אחיו כלום אבל לפי מאי דנהיגנן עכשיו על פי סברת הרא"ש דאין בעל חוב טורף ממטלטלי שמכר או שנתן אפילו היה עליו שעבוד מטלטלי אגב מקרקעי פשיטא ודאי דנאמן לומ' פקדון אית ליה גבאי כיון שאם היה רוצה היה נותנו לו ושוב לא היו יכולין להוציא מידו ושם באותו פרק באותו מקום הובאה תשובה אחרת מגלה הענין הזה בפירוש וז"ל השאלה והתשובה שאלת ראובן הודה בכתב ידו לשמעון שכל מה שיש בין קרקע בין מעות הוא משותף בין שניהם ואחר ימים נשא ראובן אשה דשעבד לה כל נכסיו ואחר ימים נפטר וראובן בא בכתב ידו לחלוק בנכסים והאלמנה טוענת שאינה מאמינה שנכתב כתב הודאה זה קודם שנשאה ואף על פי שכתוב בו זמן מוקדם לנשואיה שמא לגרע כחה נתכוון ולאו כל כמיניה. תשובה לענין הקרקעו' הדין עם האלמנה לפי שלא היה יכול להוציאם משעבודה והוא הדין למטלטלין אם כתב לה מטלטלי אגב מקרקעי אבל אם לא כתב לה אגב אף על פי שכתב לה מטלטלי ומקרקעי נאמן על המטלטלין והנה התשובה הזאת אמריה תאמר ברורים כל רואיהם יכירום דדוק' כששעבד בה מטלטלי אגב מקרקעי דאז לא היה יכול להוציאם משעבודה שאפילו מכרם או נתנם בעל חוב טורף מהם דלא היו נוהגין במקומות ההיא כהרא"ש דתקנת השוק הילכך אינו נאמן אבל כשלא שעבדם לה באגב אף על פי שהיא גובה מהם מכל מקום כיון שהוא יכול להוציאם משעבודה למוכר' או לתת' במתנה נאמן גם כן לומר שאינם שלו שוב מצאתי לשון תשובה זו בארוכה מבואר בה באר היטב ככל מה שכתבנו בחשן משפט סימן מ"ז בספר בית יוסף כתוב בלשון זה ראובן שהודה בכתב ידו לנמואל בן אחיו שכל מה שיש לו בין קרק' בין מטלטלי' הוא משותף בינו ובין אחיו הנז' ואחר כך נשא ראובן אשה ושעבד לה כל נכסיו ואחר כך נפטר ראובן הנז' ונמואל בא בכתב ידו לחלק הנכסים ואלמנת ראובן טוענת שאינה מאמנת שנכתב כתב הודאה זה קודם שנשאה ואף על פי שכתוב בו זמן מוקדם לנשואיה שמא לגרוע כח שעבודה נתכוון ולאו כל כמיניה. תשובה לענין הקרקעות של ראובן הדין עם האלמנה לפי שלא היה [יכול] ראובן למוכרם ולא ליתנם להוציאם משעבודם וכיון שכן אף הודאתו אינה הודאה והוא הדין לכל מטלטליו אם כת' לה מטלטלי אגב מקרקעי אבל אם לא כתב לה אגב אף על פי שכתב מטלטלי ומקרקעי נאמן על המטלטלין שאלו רצה זה להוציאם משעבוד אשתו למה לו לשקר הרי יכול ליתנם לזה עכשו או למוכרם לו והרי מתוך תשובה זו זכינו לדין שכל שהיה יכול ליתנם נאמן לומר של פ' הם וכן הם דברי הרא"ש ז"ל בתשו' על ראובן שהיה חייב לשמעון ואין לו לפרוע כי אם שט' ואומר כי הם מיוחדים ללוי שהלוה לו מעות וכתב הרא"ש ז"ל שאין בדבריו כלום שהייחוד שייחד אינו כלום דמלוה להוצאה נתנה אפילו יש לו מעות מוכנים אינו יכול לומר של פלוני הם כל זמן שלא באו בידו ודאי אם היה לו עסקא בידו נאמן לומר אלו מעסק של פלו' הם במגו שנתנם לו בפרעון:
שו"ת ראנ"ח סימן קכג
 
שאלה ראובן לוה משמעון ב' אלפים ות' לבנים לפורע' לו בגורושו' לערך מ"ו לבנים בתשלום זמן שלשים ימים רצופים ונתן לו מרגליות ידועות במשכון וכשבא ראובן לפדות המשכון הנזכר אחר עבור כמו ב' חדשים והביא הגרושוש הנז' ליד שמעון שאל משמעון המרגליות ענה שמעון ואמר המרגליות שלך הן הנה בבזישטאן עם נכסי. ובכל יום ויום שהיה תובעם ממנו היה משיב שהיו בבזישטאן עד שעברו כמו ג' חדשים ואחר כך חזר שמעון ואמר לראובן המרגליות שלך נגנבו מתוך הארגז שלי שהיו עם מעותי והשיב לו ראובן כיצד נגנבו ומאי זה מקום יכלו לשלוח יד בארגז שלך שבביתך והשיב שמעון שבעד החלון שבחדר נכנסו: ושאל לו ראובן החלון היה סגורה או פתוחה. והשיב לו שמעון שהיתה סגורה ברשת של העצים והשיב לו ראובן אחר שהיו שערים בחלון למה לא סגרת הפתח וכן אמר לו כשנגנבו לא חסר לך דבר מנכסיך כי אם המרגליות בלבד והשיב כן חסרו גם כן ממעותי והשיב לו ראובן היה לו לגנב לגנוב הכל: ומה גם כי אני רואה שהארגז הוא בת ב' מפתחות ושתיהן מבפני' ואיני רואה במנעולים ולא בארגז שום נזק ועוד אם יכול אתה להשבע שמעולם אתה או אשתך לא הנחתם הארגז פתוח במקרה ובשכחה שאחר שלא נמצ' שום פגם לא בארגז ולא במנעולי' נר' בפי' שהפרצ' קורא לגנב עוד טען ראובן מה לך לערב המרגליות שלי עם המעות היה לך להשים אותם עם חפציך בבזשטאן כמאמרך שנכסיך הם בבזשטאן עוד טען ראובן נגד שמעון הנה בארגז הנז' אינו מכיל רביעית ממעותיך שאתה מתעסק בהם היכן אתה מניח השאר והשיב שהי' מכניסם בחדר אשר הוא שוכב בה והשיב לו אם כן היה לך לשומרם בחדר אשר אתה שוכב בו לשמירה מעליא. עוד שאל ראובן משמעון המפתח של החדר ההוא לעולם היה בידך או היתה בוטח באחר להניח המפתח ביד זולתך והשיב שלא היה מקפיד בזה כי היה בוטח להניח המפתח ביד אשת' וביד גיסתו וביד כל אחד מבני הבית: והשיב לו ראובן כשאני נתתי לך המרגליות לא נתתים לך לשתניחם במקום שנכנסים שם אנשים ונשים בני חורין ועבדים ושפחות יאודי' ותוגרמים ובני נכר בכל עת ובכל זמן בלתי ידיעתך וכשאין אתה נמצא שם כי בהכרח יקראנו אסון: עוד טען ראובן הנה מעותיך הם ברשות' להניחם בכל מקום שתרצה ובשוקים וברחובות אמנם המרגליות שלי מי נתן לך רשות להניחם עם מעותיך שלא במקום בטוח לפי שהחדר ההוא הוא כמו רשות הרבי' ששם נכנסי' אשתך ואחות אשתך ובת אחו' אשתך לעסוק במלאכתן ונכנסין שם נערים ונערות ושפחות בכל עת ובכל שעה זה נכנס וזה יוצא בלי קפידה: ומה גם כי כמה פעמים אמרת לי שאתה הייתה מזהיר באשתך שתסגור הדלת של חדר ומרוב שכחה המצויה אצלה היתה מנחת הדלת של החדר פתוח והיה לך לחוש שלא להניח מרגליותי שם ועוד שבסביבות החדר ההוא שוכבים בכל לילה כמה שפחות וכמה נערות משרתות ונשים מושכרות למלאכה ונערים בשכירות ובחורים שכלם בעיני נחשבים לגנבים אחר שנחסרו כפי מאמרך מרגליותי ומעותך מהארגז שבתוך החדר הנז' ועוד אני רואה שאתה אינך שוכב בתוך החדר הנז' ולא שום אדם אחר זאת ועוד אחרת שבתוך החדר לא יש לך שום דבר מנכסיך שכלם הם אצלך בחדר שאתה שוכב בה יורנו רבינו המורה לצדקה מהו הדין:
 
תשובה מחלוקת הפוסקים במלוה על המשכון אם הוא שומר שכר או שומר חנם מודעת זאת הלא היא כתובה על ספרי הפוסקים ורוב הגאונים פסקו דהוי שומר שכר ואפי' אחר שפרע הלוה המעות ונשאר המשכון ביד המלוה הוי עליה שומ' שכר כדכת' הרא"ש ז"ל בתשו' כל שכן בנדון זה ששמעון בקש את משכונו מראובן והוא לא נתנו לו אין ספק שאפילו היה שומר חנם משעה שתבע אותו ולא נתנו לו תכף נעשה עליו כשואל וחייב באונסין דאינו בדין שיהיה ממונו של זה מעוכב בידו על אחריותו של זה אלא שהרא"ש ז"ל כתב בתשובה ראובן שכר חבית משמעון ונתן לו משכון בשבילה ובשביל השכר אחר זמן החזיר לו חביותו ונתן לו שכירותו ואמר לו תן לי משכוני והשיב אין פנוי עכשיו בא למחר ואתנהו לך ובאו גנבים לביתו וגנבו לו מה שגנבו לו וגם המשכון שהיה אצלו גנבו ושואל ראובן שיפרע לו משכונו. תשובה כיון דקיימא לן המלוה על המשכון שומר שכר חייב בגנבה ואבדה ואף על גב דפקע כח ההלואה שפרע לו דטעמא דמלוה על המשכון שומר שכר לאו משום שיהא בטוח במעותיו דנימא כיון דאזיל ליה האי טעמא לא הוי תו שומר שכר אלא טעמא משום פרוטה דרב יוסף הילכך אם נגנבה קודם הזמן שקבע לו לבא בשבילו נמצא שעדיין היה ברשותו וכו' נראה מדבריו שאף עפ"י שראובן בקש משכונו משמעון ושמעון עכב מליתנו לו לא היה שמעון מתחייב באונסיו כלל אלא דוקא אם הוא עליו שומר שכר הא אם היה עליו שומר חנם אי נמי לדעת הפוסקים דהמלוה על המשכון שומר חנם אין שמעון מתחייב באונסין אף ע"פ שעכב מלתתו לו ויש לתמוה על זה דהא פשיטא ודאי דכיון דראובן בקש משכונו משמעון אף על פי שדחהו והתרצה לו מכל מקום הרי הוא עליו כשואל שהרי אינו מעוכב שם כלל לצורך ראובן כלל ואף על פי שמתחלה בא לידו לצורך ראובן שהוצרך ללוות עליו לא מפני זה יחשב העכוב שמעכבו עכשיו שהוא לצורך ראובן ואם כן אפי' בלאו טעמא דשומר שכר היה ראוי להיות חייב עליו מכל מקום איך שיהיה לפי דברי הרא"ש ז"ל הרי שמעון חייב בגנבה ואבדה אפילו קודם שבא לשואלו בזמנו מטעם (דקנוי) [דהוי] עליו כשומר שכר ונמצא פסק הדין לפי זה ששמעון זה חייב לשלם לראובן כל דמי המרגליות איברא שלדעת ר"י שהוא פוסק דהמלוה על המשכון שומר חנם ואינו מפסיד אלא כנגד מעותיו אין כאן חיוב על שמעון כלל ואף על גב דלדעת ר"י מכל מקום הוא מפסיד כנגד מעותיו מכל מקום היינו דוקא כל שהוא תופס אותו בשביל מעותיו אבל אחר שפרע לו החוב אין עוד אחריות עליו כלל שכל מה שאמר הרא"ש ז"ל לחייב אפי' אחר פרעון המעו' לא שייך אלא למאן דסב' דהמלוה על המשכון שומר שכר כמבואר בדבריו ואי לאו דברי הרא"ש היה נראה לחייב את שמעון אפי' לסברת הפוסקים דהוי שומר חנם מטעמא דכתי' דהוי עליה כשואל כיון שעכב מליתנו אבל כשיצרף סברת הרא"ש ז"ל דלא חשיב ליה כשואל אפי' אחר שעכב מלתתו אלא לעולם הוי כמלוה על המשכון עם סברת הפוס' דמלוה על המשכון הוי שומר חנם אם כן נמצא שאינו חייב עליו בגנבה ואבדה ואפי' מעות ההלואה לא הפסיד כדין מלוה על המשכון למ"ד דהוי שומר חנם כיון שהיה אחר פרעון המעות כל זה אני או' אם טוען שמעו' שנאבדו המרגליו' אחר פרעון המעות אב' אם הו טוען שהאבדה היתה קודם פרעון המעות ומ"ש לו בשע' פרעון המעו' שהיו בביזשטין אשתמוטי הוא דהוה קמישתמיט מיניה נמצא דין זה דין המלו' על המשכון עצמו שהוא במחלוקת בין הפוסקים אי הוי שומר שכר או שומר חנם ולדעת הסוברים דהוי שומר חנם לא ישלם המלו' מה שהיה המשכון שוה על המעות אלא מפסיד מעותיו ולדעת הסוברים דהוי שומר שכר משלם את הכל ודעת רוב הפוסקים היא דהלכה כרב יוסף דמשוי ליה שומר שכר אף על פי שיש גם כן מי שפוסק הלכה כרבה ומספקא לא מפקינן ממונא מכל מקום הכרעת האחרונים נראה שהיא כסברת הפוס' כרב יוסף ונמצא חייב המלוה לשלם דמי המרגליות כל שכן שכפי הנרא' שפשע בשמירתם מכח הטענות שבאו בשאלה ונמצא חייב לכולי עלמא ואם מ"מ הברורים ירצו לעשות איזו פשרה מפני חשש דברי ר"י ז"ל הפוסק כרבה נכון הדבר מעם האלהים. מעפר דל.
 
אליהו ן' חיים:
שו"ת ראנ"ח סימן קכד
 
שאלה ראובן לקח בשכירות מישמעאל א' חמשה חנויות אחת חנות של חנוני ואחת חנות של קצב ושלשה חנויות של אופים ככרות עם תנורים והחזיק בהם בתורת חזקה ואחר קצת זמן מיעט הישמעאל החנויות והניח החנות הא' של האופים והשתי חנויות אחרות של אופים וחנות החנוני והקצב עשאן חנות א' של אופה ותנורו שבאופן זה לא היה עולה השכירות כפי הדמים שנתפשר ראובן עם הישמעאל בהיותן ה' חנויות וכשנתמעטו החנויות נתמעטו דמי השכירות. ושאל ראובן שבהיות שהסכמ' הק"ק יצ"ו היא שכל מי שיריק הבתים או החנויות כדי להוריד השכירות שהפסיד החזקה אם יכול ראובן להריקן להורידן מהשכירות דלא הוי בכלל שמריק להורידן כיון שהישמעאל הו' סבר להוריד השכירות בשביל ההפסד שעש' בעשייתן והוה ליה כאילו הישמעאל עצמו העלה השכירות ובאופן זה התירו בהסכמה להריק או דלמא שלא התירו אלא דוקא כשהגוי מעלה ממש ובנ"ד שאינו מעלה ממש הרי הוא כמי שהריק כדי להוריד השכירו' ואם יריקם הפסיד ראובן חזקתו מכח ההסכמה יורנו רבנו המורה לצדקה רב להושיע הדין והמשפט וכו':
 
תשובה אף על פי שמכח הסברא נראים הדברים פשוטים שלא היתה כונת מתקני התקנה אלא ביהודי הבא להוריד השכירו' כדי להשתכר ולהרויח מאשר בתחל' בלתי שום טענה אבל בכל כי האי גוונא שהגוי בא להפסיד את היהודי שאין החנויות כאשר בתחלה והוא מעמיד אותם על הדמים הראשונים פשיטא ודאי דבכי האי גוונא לא היו מתקנים שיפסיד החזקה מכל מקום יש לספק קצת בזה מפני שבתקנות והסכמות יש מי שסובר דלא אזלינן בהו אחר הכונה אלא אחר הלשון ואין כוללין בהסכמה ובתקנה אלא מה שהוא בכלל הלשון אבל מה שאינו בכלל הלשון הוו להו דברים שבלב ואינם דברים ובעינן בהו פיו ולבו דומיא דנדרים וזו נראת לכאורה דעת מהר"ם בתשובה שכתב על התקנ' שתקנה הקהל שלא לקנות בית גוי ונשאל הרב ז"ל אם מותר להחליף בית בבית עם הגוי ונשא ונתן הרב ז"ל להכריח דחליפי' נמי איקרו מכר ואף זה בכלל התקנ' הא לאו הכי לא היתה התקנ' חלה עליו אף על פי שנראה ודאי דלפי הסברא לא היה מקום לחלק בין מכר לחליפין אלא דכל שאינו בכלל לשון התקנה אין התקנה חלה עליו וזו נראה לכאורה סברת מהרי"ק ז"ל גם כן מכל מקום בנדון זה נראה שאין זה בכלל התקנה מכמה טעמי חדא דע"כ לא ס"ל הך סברא לבעלי הסברא ההיא אלא היכא שאנו באים להוסיף איזה דבר נוסף על הלשון מכח האומדנא וטעמא דמלתא משום דהוה ליה כנדרים דבעינן פיו ולבו והכא אף על פי שהיה בלבם כן מכל מקום לא הוציאו בפיהם ולא חלה תקנה עליו אבל כשאנו באים לגרוע מהלשון אדרבה אמרינן שאף על פי שהיה זה בכלל הלשון כיון שלא התכוונו לכך אין כאן פיו ולבו דומיא דגמר בלבו להוציא פת חטים והוציא פת סתם שאינו אסור אלא בפת חטים והכא נמי יש לומ' בנדון זה שאף על פי שאמרו שלא להוריד סתם כיון שלא היה בדעתם אלא להורדה שמרויח בה השוכר ומפסיד המשכיר מאשר בתחלה אין כאן פיו ולבו ואין כוללין בה אלא הורדה שהיא להרויח לא בענין זו ואף על פי שבחלוקים אלו דגמר בלבו רבו כמו רבו החלוקים והסברות בדברי האחרונים כאשר יראה הרואה איש על מקומו מכל מקום כל אנפין שוין בנדון דידן כמו שיתבאר למדקדק בענין ופשיט' שאין לאומר לו' דהכי נמי תוספת חשיבא משום דעקרן של חזקות אינו אלא מכח התקנה והוה ליה כאלו התנו שהמחזיק תהיה לו חזקה במקום המוחזק בידו כל עוד שאינו בא להוריד השכירות ואתה בא להוסיף מכח הסברא אף כשהוא מוריד מפני מעוט מקומות השכירות מה שלא נתפרש בתקנה ועוד דאדרבה זיל לאידך גיסא שכתבו בתקנה שכשהגוי בא להעלו' השכירות יכול להריק הבתים ואתה בא להוסיף אף בשאינו מעלה ממש וק"ל ועוד שכפי הנראה אין בכלל לשון התקנה אלא כל מי שהוא מוריד את שכירו' הבית אשר היה מתחלה כבר מוסכם בין השוכר והמשכיר אבל אם המשכיר בונה שם בנין חדש פנים חדשות באו לכאן ואין התנאי הראשון וקצבת השכירו' קימת ביניהם אלא קצבא חדשה שהגוי לקצוב על הבנין העשוי במקום חזקת היהודי ואם הגוי רוצה להעלות הבנין ההוא בדמים מרובים מהראוי לו פשיט' שאין היהודי מחויב לקבלו בשויון ההוא ולא הפסיד זכות חזקת הקרקע אשר לו שם ואם כן הכא נמי כיון שהגוי שינה תבנית החנויות ההן נסתלק תנאי השכירות מביניהם ואין זה קרוי כלל מוריד השכירות והוא זכאי בחנויות ההן בדמי שויונם וקודם לכל אדם מכח חזקת קרקעו ועוד שהרי מבואר בהסכמה שכל שאין הגוי רוצה לתקן הריסות הבתים שיכול להריקם ואין לך סרוב תקון ההריסות יותר מזה שהגוי עצמו סתם הב' חנויות ואינו רוצה לבנות ולתקן שם תקון ב' חנויות כאשר בתחלה מכל זה נראה פשוט שראובן יוכל להריק החנויות ותנתן בידו פתקא מיושבי על משפט החזקות כמבואר בהסכמות ושוב לא יוכל לזכות איש אחר בחזקתו והנראה לעניות דעתי כתבתי. מעפר דל.
 
אליהו ן' חיים:
שו"ת ראנ"ח סימן קכה
 
שאלה ראובן היה לו בית א' ומכרו לקראי אחד ולו עוד בית אחר סמוך לבית ההוא אשר מכר לקראי והקראי היה משכיר הבית ההוא לאחרים ואחר זמן רצה הקראי למכור הבית והיה ראובן מחזר אחריו לקנותו ובין כך עמד שמעון וקנה את הבית מהקראי על מנת שיפרע לו את הדמי' לזמני' קצובים וכתב הקראי שטר לשמעון איך נתן לו מהבית ההוא במתנה כאמתים על פני המצר של ראובן ושאר הבית מכרו לו בסך כך וכך וראוב' בא לסלק את שמעון הלוקח אם מטענת היות הבית על המצר שלו וזוכה בו מדינא דבר מצרא ואם מפני שהיה הבית שלו מקוד' והוא מכרו לקראי ואם מפני שהיה עכשו מחזר אחריו לקנותו ושמעון משיב כי הקראי לא היה רוצה כלל למכור הבית לראובן אפילו היה מרבה לו בדמי' ויש בזה עדים כשרים שגלה דעתו אצלם שלא היה רוצה לתתו לראובן כלל ועוד טוען כי אשת ראובן אשר הבית שעל המצר הוא שלה אמרה שאינה רוצה הבית הנז' ומביא על זה כמה עדים אשר שמעו מפיה כדברים האלה גם טוען שעל ידי המתנה שנתן לו החלק ההוא בבית נסתלק כח המצרנות:
 
תשובה מה שמשיב שמעון לבטל טענת דין בן המצר ממה שהקראי לא היה רוצה למכור לו אינו כלום דועשית הישר והטוב אלוקח שדיוה רבנן לא אמוכר ולא איכפת לן בין אם המוכר רוצה למכור לבן המצר או אינו רוצה דסוף סוף בן המצר מוציא מיד הלוקח ואפילו המוכר עומד וצווח שאינו רוצה למכור לא ללוקח ולא לבן המצר אין שומעין לו וכמו שכתב מהר"ם בתשובה והוא מבואר בעצמו גם מה שטוען שאשת ראובן אמרה לכמה אנשים שאינה רוצה הבית הנז' אינה טענה כלל מכמה טעמים חדא דאפילו אימליך לוקח בבן מצר' וא"ל זיל זבין מסקינן בגמרא דצריך למיקני מיניה ואף על גב דרבינו שמחה כתב דאי אמר ליה זיל זבין לא בעינא ליה מהני כמו שכתב המרדכי בשמו הוא ז"ל אזיל לשטתיה דמפרש דטעמא דלא מהני כי אמר ליה זיל זבין משום דלית ליה בגופא דארעא מידי ואפילו קנו מיניה לא מהני דקנין דברים בעלמא הוא ומוקי הא דקאמר בגמרא דצריך למקני מניה לבתר דקנה שכבר זכה בר מצרא בההוא ארעא מצד קנין דלוקח דהוי כשלוחו ומשום הכי אי קנה מניה דמצרן זכה שהוא קונה הזכות שכבר זכה המצרן ומזה יצא לו לרב דכיון דמשו' האי טעמא אמרינן צריך למקני מניה שאם אמר המצרן זיל זבין וזכי לנפשך לא בעינא ליה שאבד זכותו שכיון שאמר כן שוב אין הלוקח נעשה שלוחו בע"כ וזכה הלוקח בקנינו ולא אמרינן שליחותיה דמצרן עביד ומשמע ליה אזיל זבין לא משמע זבין לנפשך אלא זיל זבין ולעולם אזכה בה דשליחותי קא עבדת אבל רש"י ז"ל פירש צריך למיקניה מיניה דאי לא קני מניה מצי א"ל משטה הייתי בך כדי להעמידה על דמים הראוי' לה וכו' ולדידיה ודאי אפילו אמר לא בעינא לה לא אבד זכותו דלעול' איכא למימר משטה הייתי בך ומשמעות' דזיל זבין גם כן לדעת רש"י היינו זבין לנפשך ואתינן עלה מטעמא דמשטה הייתי בך גם הרמב"ם והרא"ש ז"ל חלוקים על סברא זו כאשר יראה הרואה בדבריהם וכן כל הפוסקים שכתבו שכל ששמע בן המצר ושתק אבד זכותו ע"כ חלוקים על סברא זו דרבינו שמחה דמפרש צריך למקני מניה אחר שקנה דאי בשתיקה בעלמא מהני היאך אמרו דצריך למקני מניה ואף האומרים דלעולם יכול המצרן לטעון לא חלקו אלא כל שלא גלה דעתו שאינו חפץ בה אבל כל כי האי גוונא שגלה דעתו ואמר שאינו רוצה אותה מודו דלא מצי טעין ולא בעי קנין ופליגי ודאי אסברת רבינו שמחה ופירושו וכיון דכלהו רבואתא פליגי עליה לא /פסקינן/ פסקנן כותיה ודאי אף על גב דבדינא דבר מצרא יד הלוקח על העליונה בכל ספק או מחלוק' הפוסקים וכל שכן דכל כי האי גונא אפילו לרבינו שמחה לא מהני דעד כאן לא אמר רבינו שמחה אלא באומר לו ללוקח זיל קני ובאתא אימליך ביה ואמר זיל זבין אבל בדברים שאמר לאנשים אחרים במסיח לפי דרכו ודאי לא אבד זכותו בזה ודברים אלה לא מעלים ולא מורידים כלל וזה פשוט אין צורך אריכות בו מיהו אם האנשים האלה שולחו מהמוכר והודיעו לבן המצר שהם שלוחים ממנו לשאול את פיו ואמר שאינו רוצה אותה ושימכור למי שירצה נר' דאבד זכותו כמו שכתב הטור משם הרמ"ה דכד אימליך ביה מוכר לא בעי למקני מניה אבל מ"מ בנדון דידן שדברים אלו [לא] אמרם ראובן אלא האשה לא אבד זכותו ולא מפיה אנו חיים ואף על גב דהבית של המצר הוא שלה מכל מקום ראובן יש לו דין בן המצ' בנכסי מלוג של אשתו ואפילו מחלה האשה וקנו ממנה הבעל מוציא מיד הלוקח כמו שכתב הרמב"ם ז"ל פרק י"ג מהלכות שכני' בעל שהיתה אשתו בן המצר הרי זה מסלק את הלוקח שכל נכסי אשתו ברשותו וכל זכות שתבא לידה זכות הוא לו אפילו קנו מיד אשתו שמחלה בזכות זו ללוקח אינו מועיל אלא הבעל מסלקו וענין המתנה שעשו ביניהם צללו במים אדירים והעלו (חרב) [חרס] בידם דהערמה נכרת היא ואינה מועלת כלום כדאמרינן בגמרא זבין גריוא דארע' בי מצעי נכסיה חזינן אי עדית היא או זבורית היא זביניה זביני ואי לאו איערומי קמערים וכן מתנה שיש בה אחריו' שאינה מפקעת כח בן המצר משום דנכר הדבר דמכר הוא ולא כתב לשון מתנה אלא להפקיע את בן המצר והערמה אינה מבטלת דינא דבר מצרא וכבר שוו בזה כל הפוסקים דכל שנכר הדבר שיש הערמה בענין לא אבד בן המצר את זכותו ומה שכתב הגאון אההיא דפרק נערה דאמרינן ראשון במכר ושני במתנה ליפות כחו הוא דכתב ליה משום דינא דבר מצרא דמיירי אפילו במוציא שני השטרות גם יחד וחזינן לשטר המכר גם כן וחלק הרשב"א ז"ל לדעתו בין זו לההיא דמתנה שיש בה אחריות דאית בה משום דינא דבר מצרא משו' דהתם אין שטר מתנה כלל דשטר דמתנה עצמו נדון כמכר ואין כאן מתנה כלל אבל כת' לו שטר מתנה איכא למימר לכך כתב לו שאם יערער על בן המצר שלא יהא המכר מכר ויזכה בו מדין מתנה וכן מצאתי שכתב הרמב"ן ז"ל אההיא דאמרי' בקדושין ובחזקת הבתים שדי מכורה לך שדי נתונה לך הרי זו מכורה ונתונה דאסיק רב אשי במתנה בקש ליתנ' לו ולמה כתב לשון מכר כדי ליפות את כחו והק' עלה ולשון מתנה למה כתב לו תרץ רשב"ם ז"ל משום דינא דבר מצרא וכתב הרמב"ן וקש' עליה דהא אי כתי' בה אחריות במתנה גופה אית בה משום דינא דבר מצר' והכא אית בה אחריות לא קשי' דהכא במתנה גופה לית בה אחריות והאי לחודיה קאי והאי לחודיה קאי ודע דאמרינן בכתובות דלא אמרינן בטל שני את הראשון דא' במכר ואחד במתנה דליפות כחו כתב לו משום דינא בר /דבר/ מצרא כך שמעתי דנדון דידן פשיטא ודאי דלא דמיא לההיא דשני שטרות ולההיא דשדי מכורה ונתונ' כפי חלוק הרשב"א ז"ל אלא לההיא דזבן גריוא דארעא ביה מצעי נכסיה דאמרינן דאית בה דינא דבר מצרא ואפילו אם תמצי לומר דדמי לההיא מכל מקום כל המפרשים דחו סברת הגאון בשתי ידים ומחו לה אמוחא ופי' ההיא דשני שטרות דאמרינן ליפות כחו דאם יערער עליו בן המצר (יטעון) [יטמין] שטר המכר ולא יוציא אלא שטר המתנה וידחה בזה את בן המצר אבל כל ששטר המכר גם כן ידוע (לה) [לא] מצי לדחותו ואף הרשב"א ז"ל שטרח לחלק לדעת הגאון נרא' אינו מסכים לדבריו ודברי רשב"ם שכתב בבתרא גבי שדי מכורה ונתונה דלשון נתונה מהני משום דינא דבר מצרא ואף על גב שכתוב עמו לשון מכורה כמו שנר' לכאורה מדבריו אינה ראיה לדין זה שי"ל לדבריו דמיירו כשידוע בודאי דבמתנה נתנה לו ולא כת' לשון מכר אלא ליפות את כחו כמ"ש רב אשי במתנה בקש ליתנה לו וכן כתב הריטב"א בפרק קמא דקדושין אבל מתנה שיש בה אחריות דאינו ידוע שנתנה לו במתנה אמרינן מסתמא זביני אינון ואיערומי קא מערים ואית בה דינא דבר מצרא ואף על פי שהרמב"ן לא חלק כן לא חש לה כיון דאיהו כתב לאיפלוגי אעקרא דמלת' דלאו משום דינא דבר מצרא אמ' כדי ליפות את כחו והעולה בידנו מכל זה שמכח טענות אלו לא אבד ראובן את זכותו ומסלק את שמעון הלוקח מדינ' דבר מצרא ומכל מקום אינו יכול לסלקו אלא אם כן הוא נותן את הדמים מיד ללוקח ואף על גב דהלוקח לא יתן אותם למוכר אלא לזמן אין אומרים בזה שליחות' דמצרן קא עביד וזוכה בן המצר במקח על פי התנאים עצמם שקנה הלוקח וכדאמרינן איקור וזול ברשותיה דמצרן קימי ולמדו ממנה הפוסקים וכן לכל תנאים שהתנה הלוקח עם המוכר דכיון דמוכר זה אין נפרע מראובן אלא משמעון ואחריותו עליו וראובן מתחיב לשמעון מצי שמעון אמר אין רצוני שתהא אחריות ממוני על ראובן ואני מחוייב ועומד לקראי ואף במוכר כתבו הר"ן והרשב"א והרב המגיד דאין דינא דבר מצרא במוכר (בהמת) [בהמתנה] דמצי מוכר אמר חבירך נוח לי יותר ממך אלא אם כן בן המצר נותן דמים מיד מיהו אם הקראי יסכים לקבל המעות מראובן ולפטור את שמעון מהחוב שהתחייב לו אין שמעון יכול לומר אני כבר קניתי מהקראי וזכיתי בהרוחת הזמן ותן לי המעות מיד דאני אפרעם לקראי כפי התנאים שיש לי עמו אלא אומרים לו תנם לו כמו שנתנה לך המוכר דבכל הדברים שליחותיה דמצרן עביד הלוקח ואין לו כלום ללוקח במקח ובכל מה שזכה זוכה בן המצר אלא אם כן הרויח לזה יותר מכל אדם דזוכה בו הלוקח כדאמ' בגמרא זבין במאה ושוה מאתים חזינן אי לכולי עלמא קא מוזיל ומזבין יהיב ליה ק' ואי לא יהיב ליה מאתים וכתב הרא"ש וכן כל כיוצא בזה אם הרויח לו זמן הפרעון אי לכל איניש הוה עבד הכי כגון שמוכ' שדה מפני רעתה גם המצרן לא יתן מעות עד אותו זמן ואי לא יהיב המצרן זוזי ללוקח לאלתר דהוי כאלו הלום המוכר ללוקח עד אותו זמן ועל המצרן להביא ראיה דלכולי עלמא מוזיל ומזבין דארעא דלוקח היא ואין למצרן זכות בה וכו' אבל מצד אחר יש לדון בזה שאיפשר שאין כאן דין בן המצר כלל ואין ראובן יכול לסלק את שמעון והוא שהדין פשוט בגמרא בקונה מן הגוי דלית ביה דינא דבר מצרא משום דא"ל ארי אברחי ממצרך ויש לדקדק כלפי מה אמרו רז"ל לגבי גוי ארי אברחי ממצרך אי משום דסתם גוי אלם הוא וידו תקיפה על עצמו לשלוח יד בכל מין נזק וצער ומפסיד ליה בידים ואין יוצא מתחת ידו רק רע וכל אשר הוא עושה אין מידו מציל ולפי זה ודאי אין הקראי בכלל דין זה שאין ידו תקיפה ולא עביד להעבי' את הדרך ולצער /ולהעליל/ ולעליל כמשפט הגוים וכ"ש בענין שלפנינו שהקראי לא היה דר בבית ההוא כלל מפני שאין שם שכונה קראי' ולא עביד שידור שם כלל אלא הוא מושכר ביד ישרא' דפשיט' ודאי דלא יהבינן ליה דין [גוי] לענין זה ואי משום דגוי לא ציית בדין ישראל ואיכא למיחש לכמה נזקי שכנים אשר יגרום לשכנו הקרוב אל ביתו שבדיניהם לא חשיבי נזקים ובדינינו חשיבי נזקים וא"א לנו לכוף את הגוי להיות ציית בד"ת ונמצא הישראל עכשיו מרויח בשכונת ישראל מאשר בתחלה ומ"ה חשיב מבריח ארי ממנו ולפי טעם זה נראה ודאי דהוא הדין והוא הטעם בקראי דלא ציית לן בדינינו וכל אשר הוא עושה הוא ע"פ חקי הגוים ויכול להזיק שכנו הקרוב אל ביתו בכמה מיני נזקי שכנים אשר לא כדת ואין מידו מציל דלא ציית לן והקונה ממנו מצי אמר ארי אברחי ממצרך ואפי' לא היה דר בו כקונה מן הגוי והטור ז"ל בדין זבין לגוי משמתי' ליה עד דמקבל עליה כל אונסא דאתי מחמתיה כתב וז"ל משמתינן ליה למוכר עד דמקבל עליה כל אונסא דאתי ליה לבעל המצר מהגוי עד שינהוג עם בעל המצר בדין ישראל בכל דבר בכל מיני הרחקות נזקין נראה שעקר החשש משכונת הגוי הוא נזקי השכנים וכן נראה דעת הסוברים שלא אמרו משמתינן ליה אלא דוקא במוכר לגוי אמצרא דישראל אבל במשכיר לא ונראה דהיינו טעמא דהגוי הקונה עביד דמזיק את שכנו במיני נזקי השכנים עת לבנות ועת לסתור מש"כ השוכר ובקונה מגוי גם כן כתב המרדכי דאפי' הישראל מניח את הגוי לדור שם בתורת שכירות שייך לומר ארי אברחי ממצרך כיון שאין הבית חלוט לגוי והיינו משום דלא שייך תו בנזקי שכנים והרחקות אף על גב דמצי מזיק ליה בנזקים אחרים אבל התוספות בפרק לא יחפור כתבו דשוכר לגוי נמי משמתינן ליה וכן כתב הנמוקי ושאר מהפוסקים ובשם תשובת רב נטרונאי כתבו אם מכר א' מבני מבוי חלקו לגוי וקבל עליו כל אונסא דאתי מחמתיה ובאו בני מבוי ואמרו שאותו הגוי אנס אותם והפסיד ממון ואין עליו עדים מוכר לא יכול לאשתבועי דלא קים ליה עלה דמלתא ומשתבעי אינהו וכו' ומפשט דברי הגאון אלה משמע דכל הפסד ממון בכלל ומשמע דהא דמקבל עליה כל אונסא דאתי מחמתיה היינו הפסד ונזק כל מין דאתי מחמתיה ומכל מקום מדברי הגדולים האלה לא למדים אלא לדיד' בזבין לגוי איכא למיחש לכל מיני נזקין בכלל אפי' דברים שאינם תלוים בנזקי השכנים ומקבל עליה אונסא דכלהו אבל מכל מקום אונס ההרחקות מאן מרמי ליה מידין דפשיטא ודאי דלכולי עלמא איכא למיחש בהו ומשמתינן ליה עד דמקבל עליה וכו' וכן דזבין מגוי שייך לומר ביה משום נזקים אלו ארי אברחי ממצרך ואפילו תימא דלדעת הפוסקים שנראה מתוך דבריהם דבזבין לגוי חיישינן להפסד ממון וכל מיני נזקין דוקא בדאיכא למיחש לנזק מרובה בזה הוא דחיישינן ומקב' עליה המוכר אבל באונס דנזקין שכנים לא דלא חשיב נזק כ"כ ולא חששו לו וה"ה בזבן מגוי נמי לדעת הפוסקים ההם משום הא לא אמרינן ארי אברחי ממצרך מה שאינו כן לפי האמת ודאי מכל מקום לא יהא אלא מחלוקת הפוסקי' יד הלוקח על העליונה. עוד מטעם אחר שייך לומר כאן ארי אברחי ממצרך שהקראי יכול למכור הבית לגוי ולא ציית לן לקבל עלי' כל אונסא דאתי מחמתיה כמו בישראל המוכר לגוי דמשמתינן ליה עד דמקבל עליה וכיון שכן שייך שפיר לומ' ארי אברחי ממצרך דאי לאו שקנהו הוא איפשר דהוה זבין לה לגוי והיה בחשש כל נזקי הגוי וכה"ג כתב הנמוקי גבי הא דאמרינן זבין מגוי לית בה משום דד"מ דא"ל ארי אברחי ממצרך דלא מצי א"ל המצרן גם אני הייתי קונה והיתי מבריח הארי דקאמר ליה אלמלא מהרתי לקנו' היה מוכר לגוי אחר משמע דהיכא דאיכא חששא דשמ' היה מוכרו לגוי לית בה דד"מ כמו זבין מגוי והכא נמי דאיכא חשש שמא היה מוכר לגוי וישראל נפסד דלא ציית לן לקבולי עליה כל אונסא נראה ודאי דשייך לומר ארי אברחי ממצרך:
 
מיהו בזה יש לדחות דלעולם לא אמרינן ארי אברחי ממצרך אלא כשהבריח ממש בעת הקנין ואף על גב דמצי מצרן לומר גם אני הייתי קונה והייתי מבריח לא דחינן בהכי טענה דארי אברחי ממצרך כיון דאית ליה למימר אלמלא מהרתי לקנות היה מוכרו לגוי אחר ובכי האי גוונא דוקא הוא דמהניא טענה דהיה מוכרה לגוי ומכל מקום משום דבשעת הקנין הבריח ארי אבל כל שלא הבריח ארי ממש אלא שהציל מחשש הרבעת ארי עליו לא שייך לומר ביה ארי אברחי ולא מיפסיד דד"מ וכן חלק הנמוקי בחלוק אחד במי שקונה ביתו של עני שהיה רעוע ליפול על בית המצרן דלא מצי אמר ארי אברחי ממצרך שאלמלא קניתיו היה נופל על ביתך כיון דבשעת הקנין עדין הספק עומד ולא הבריח ארי בשעת הקנין ומשמע לכאורה דחלוק דידן עדיף וכן מצאתי בתרומת הדשן סי' של"ח שחלק בחלוק זה ממש על דין אחד שקנה בית שבמצר א' שלו ישראל ובמצר האחר גוי והיה הלוקח טוען שאלמלא קניתיו אני היה המצרן גוי לוקחה וארי אברחי ממצרך וכתב הרב ז"ל דכיון דקרוב לודאי היה שהי' הגוי המצרן קונה אותה חשיב מבריח ארי דהוה ליה כרביע עליה ממש אבל אי לאו הכי לא משום דלא דמי מבריח ארי הרבוע למציל מלרבוע עליה אבל אין לדחות כאן טענת בן המצר מכח אותה תשובה דתרומת הדשן שדוחה טענת בן המצר משום דהיה על המצר הא' גוי מכח ב' טענות חדא דמצי א"ל דאי לאו שמהרתי לקנות הי' קונה אותה הגוי בן המצר ועוד דהמוכר אמר מהרתי למכור כי יראתי שלא אמצא קופצים על הבית מצד שעל המצר שלו גוי ובעובדא דידן נמי המצר הא' הוא גוי שהרב ז"ל לא דחה שם טענת בן המצר אלא בתנאי שקרוב לודאי הוא שהיה הגוי מחזר לקנותו והיה קרוב לודאי שיקחנה אם הישראל לא היה ממהר לקנות והכא נמי אם הגוי שעל המצר היה מחזר אחריה או אפי' גוי אחר בנדון דידן שבעל הבית קראי ואין צריך לגוי בן מצר שיקחנו מידו בעל כרחו שהוא ברצונו גם כן היה מוכר לגוי נראה דחשיב כאלו ארי רבוע עליה ממש כההיא דתרומת הדשן ושייך לומר ביה ארי אברחי ממצרך אבל בלאו הכי ודאי לא והטעם האחר דתרומת הדשן שלא ימצאו קופצים לא שייך כאן שראובן זה היה מחזר עליה קודם לקנותה ולבי מהסס שאף הטעם הא' נוכל לדחות מטענה זו דכיון שהוא מחזר אחריה לקנותה ועומד לקנותה לא מהני טעמא דארי אברחי ממצרך דא"ל בן המצר גם אני הייתי קונה ומבריח הארי ומאי דמהני בגמרא האי טעמא משום דאמר ליה לוקח אלמלא מהרתי לקנות שמא היה הגוי נמלך מלמכור או מוכרה לגוי אחר היינו דוקא כשבן המצר לא היה עומד לקנותה דמצי לוקח אמר אלמלא מהרתי לקנות שמא בין כך היה הגוי נמלך מלמכור או מוכר לגוי אחר וכמו שכתב הנמוקי ותרומת הדשן אבל כשבן המצר היה עומד לקנותה ומחזר אחריה לא שייך האי טעמא וכן יש להביא ראיה לזה מדברי מהר"ם ז"ל בתשובה שכתב על ראובן שהיה מחזר לקנות מן הגוי קרקע שאצל שמעון וקדם שמעון וקנה ופסק הרב שאין על שמעון דין רשע משום דמיהר להבריח ארי מעליו ושמא בין כך ובין כך היה מוכרה לגוי אחר וא"ע פי כן כותב שאם ראובן היה עומד לקנותה מיקרי שמעון רשע כיון שגם ראובן היה מסלק אם לא היה קונה שמעון ומיהו אף כשתמצי לומר כן אין לנו אלא כשבן המצר גמר כבר פסוק הדמים ועומד לקנות בודאי וכי האי גוונא מיירי מהר"ם ז"ל שם אבל בגוונא אחרינא אין לנו: ועל טענת ראובן שטוען שהוא קודם בבית מצד היות הבית שלו מתחלה כבר כתבו המפרשים גבי מכרו לבעלים הראשונים לית בה משום דינא דבר מצרא דהוא הדין אם קדם המצרן או איש אחר וקנאה אין הבעלים מסלקים אותו מיהו מלשון בעל העטור שהועתק בבית יוסף יש לגמגם שכתב וז"ל כתב הרב המחבר בן בעלים הראשונים ליתיה בכלל בעלים הראשונים ואמר דאי קדים בר מצרא וזבין מקמי בן בעלים זביניה זביני עכ"ל ומשמע דלגבי בן בעלים דוקא דזביני דמצרן זביני אבל לגבי בעלים עצמם אפילו זביני דמצרן לאו זביני וכל שכן אחר אלא שזה ודאי אי אפשר שכל הפוסקים כתבו מבואר דאם קנה אחר אין הבעלים מסלקינן ובודאי שהלשון המכוון הוא דאי קדים בר מצרא וזבין מקמי בעלים זביניה זביני ותרתי קאמר חדא דבן בעלים ליתיה בכלל בעלים ואמר עוד דין אחר דהא דאמר מכרו לבעלים וכו' אי קדים בר מצרא וזבין מקמי בעלים זביניה זביני וכמו שכתבו שאר הפוסקים ודקדוק לשונו גם כן שחזר לומר ואמר דאי קדים וכו' מוכיח כן ועל הטענה שטוען שקודם בה מפני שהיה מחזר אחריה לקנות ודאי יש בו דין עני המהפך בחררה ובא אחר ונטלה דפשיטא ודאי שאין לדמותו כלל למציאה והפקר ואף על פי שאין מסלקין את שמעון ממנה מטענה זו מכל מקום רשע מקרי ושרי למקרייה עבריינא ויותר מזה מצאתי בהגהת מימון בהלכות חובל גבי מרים יד על חברו נקרא רשע שמכריזין עליו בבית הכנסת שהוא רשע ופסול לעדות ולשבועה ואפילו יטעון שלא ידע שהיה ראובן מחזר אחריו אם בא לצאת ידי שמים צריך הוא לתתה למחזר כשנודע לו שהי' מחזר אחריה ואם אינו נותנה חל עליו דין עני המהפך ואף על פי שכשקנה לא ידע כיון דמצי השתא לתתה ואינו נותנה חל עליו דין עני המהפך וכו' וכן נראה לכאורה מההיא דרב גידל דאמר ואלא מר מאי טעמא עבד הכי ואמר ליה לא הוה ידענא וא"ל השתא מיהת ליתבה מר וסוף לא נחית בה ונראה דמדינא עבד הכי דאי לאו דעבד הכי היה נקרא רשע ואף על גב דלא ידע בשעת נטילתה דכיון שאפשר לו לתתה לו אם כן היה נקרא רשע אם לא יתננה מיהו היינו דוקא אם כבר גמר המחזר פסוק הדמים ונתרצו זה לזה ביניהם המוכר והקונה ולא נשאר אלא לכתוב את השטר אבל כל עוד שלא גמר פסוק הדמים אלא שהיה מחזר אחריה לקנותה והיה ממתין עד נתפשר עם המוכר וקדם זה וקנאה אין לו דין עני המהפך בחררה וכמו שכתב מהר"ם ז"ל בתשובה וכל שכן אם המוכר לא הסכים כלל למכור לו כמו שהוא בנ"ד לפי דברי שמעון. הנלע"ד כתבתי מעפר דל:
 
אליהו ן' חיים:
