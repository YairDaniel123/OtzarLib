 
שו"ת רבי אברהם בן הרמב"ם סימן א
 
בשם יי' אל עולם שאלות ששאל כג"ק =כבוד גאון קדושת= מרנו ורבנו מאיר +נראה שהוא הר' מאיר ב"ר ברוך תלמיד הראב"ד והראב"ע שהזכירו הרמב"ם באגרתו לר"ש ן' תבון (קובץ ליפסיא ח"ב דף כ"ז א') וכן הראב"ם בס' מלחמות ה' (שם ח"ג דף ט"ז ג'), אמנם אין הוא אותו הר' מאיר שנזכר בתש' הרמב"ם סי' קל"ח, כדעת מארכס שם, שהרי הרמב"ם מזכיר אותו כנפטר, עם ברכת המתים, בשנת אתפ"ח /אלף מאה שבעים ושבע/+ החכם הגדול תפארת החכמים זצ"ל מלפני כג"ק מעלת מרנו ורבנו עטרת ראשינו צניף תפארתנו קדוש יוצרנו יחיד דורנו אדוננו אברהם הרב הקדוש הנגיד הגדול יחיד הדור ופלאו ממזרח שמש עד מבואו מנוחתו כבוד.
 
באתי לפני אדוני כתלמיד לפני רבו, להביניני בדבר אשר נסתפקתי מפי קדושת רבינו בו זצ"ל +כ"ה בכ"י, ונראה שצ"ל: אשר נסתפקתי (מפי) [מפירוש] קדושת רבינו (כלו' הרמב"ם) זצ"ל בו, - ההקדמה נכתבה כנראה בחרוזים שסופם: רבו, בו, לבו, בקרבו+ ואחריו מי יתן אדוני ומי יקחנו לבו, כי ידעתי כי חכמת השם בקרבו. הנה ראיתי פירוש רבינו בפרק במה טומנים +שבת מ"ח א'+ בעניין /בענין/ הפותח בית הצואר בשבת +בחידושי הרמב"ם שבראש ס' מעשה רקח, קובץ ליפסיא ח"א דף נ"ג א' נמצאת הגהה לפ"י מה' שבת: הפותח בית הצואר וכו' כתב הר' אברהם בנו של רבינו המחבר ז"ל וז"ל האי מלתא פירשה אבא מארי ז"ל פי' דמסתבר והדין הוא פירושא דשמעית מיניה וכו', והוא מפי' הרמב"ם לגמ' שבת, עי"ש, ואין ספק שהשואל כאן מתכוין לאותו הפירוש שהובא שם+ והנה הוא טוב מאד אמרתי גם בזה היה יד השם עליו לטוב עוד כי סמוכים לעד עולם +תהלים קי"א ח', בפסוק: לעולם+ עשויים באמת וביושר +בפסוק: וישר+ והנה הדבר אשר אני צריך לו רוח לזרות ולהבר +עדה"כ ירמי' ד' י"א+ תנן +עוקצין פ"ב מ"ו+ שלל שלכובסים /של כובסים/ חיבור לטומאה עד שיתחיל להתיר +עי' ד"ס שבת עמ' מ"ז אות ל' בהערות+ וטעמא דעד שיתחיל להתיר אפילו שלא בשעת מלאכה כדמפרש תלמוד +שבת מ"ח ב'+ טעמא משום דניחא ליה דאי מטנפי הדר מחוור להו +עי' ד"ס שם אות ס'+ ועכשיו נסתפקתי אם זאת הטומאה מדאוריתא או מדרבנן אם תמצא לומר דאורייתא קשי הא דאמרינן לקמן גמ' שבת שם +/מ"ח ב'/+ מאן תנא כל המחובר לו הרי הוא כמוהו וודאי אההיא +בכ"י מההיא, ועי' תוס' שם ד"ה אר"י+ דשלל שלכובסין /של כובסין/ קאי דעלה אתינן ואמ' רב יהודה אמ' רב ר' מאיר היא כדחזינן דסבירא ליה בבית הפך ובית התבלין שבבירה והיכי מצי לאוקומה אליבא דר' מאיר קאי הוא לאו חיבור סבירא ליה וההיא טומאה מדרבנן היא אם כן הא מתניתין דכל המחובר וכו' לא מתוקמא כר' מאיר ואם תמצא לומר דההיא טומאה דשלל שלכובסין מדרבנן קאמ' וקימא שפיר כר' מאיר אכתי קשי מאי שנא דהכא עבוד הכירא והכא לא עבוד כי הוכי /היכי/ דלא לשרוף עליהו תרומה וקדשים ועוד צריכין אנו לידע אם ההוא חיבור לטומאה דקאמ' דוקא או בין לטומאה ולהזאה קאמ' וגם בההיא +שבת מ"ח ב'+ שלמספורת /של מספורת/ שלפרקים /של פרקים/ ואוזמיל /ואיזמל/ שלרהיטני /של רהיטני/ קשי מאי טעמא לא עבוד הכירא כי היכי דלא לשרוף עליהו תרומה וקדשים דההיא טומאה שלא בשעת מלאכה אינה אלא מדרבנן ואמאי לא עבוד הכירא ואני נר' לעניות דעתי לפרש דההיא טומאה (לשלל) [שלשלל] שלכובסים אינה אלא מדרבנן ודוקא לטומאה ולא להזאה כדקאמ' בהדיא לטומאה ודוקא לטומאה ולא להזאה דמנא לן לאוסופי אמתני' מה דלא חזינן בה להניח המפורש וליקח הסתום וההכירא זאת היא במה דהוי חיבור לטומאה ולא להזאה הינו הכרתו +עי' תוס' שבת שם ד"ה עבדו וחי' הרשב"א מ"ח ב': ומה שאינו חבור להזאה היכרא הוא דעבדו בה+ וגם ההיא דמספורת שלפרקים ואוזמיל שלרהיטני הם הכי נמי +אף הכי נמי, עי' תה"ג הרכבי עמ' שנ"ג י"נ אפשטיין פי' הגאונים לטהרות עמ' /רי"ד/ והמקורות שם+ נאמר דמה שאינו חיבור להזאה אפילו בשעת מלאכה הינו הכרתו אם תאמר מאי שנא דהכא עבוד הכירא בקבלת הטומאה והכא בהעלות הטומאה אם יש פתחון פה לבעל הדין לחלוק בזה יש להשיב דלא דאמו /דמו/ דהתם שתי טמאות יש בהם בבית הפך ובית התבלין טומאת מגע וטומאת אויר משום הכי עבוד הכירא בחדא מניהו אבל הכא אין להם אלא טומאת מגע משום הכי עבוד הכירא בסלוקי הטומאה ולחומרא דאם הזה על זה לא נטהר זה ואפילו בשעת מלאכה וודאי כולי עלמא ידעי דמדרבנן היא ולא לישרפו עליהו תרומה וקדשים. הנה כל הדברים האלו כאסמכתא הם עמדי עד יבוא דבר רבינו אדונינו יגלה עפר מעינינו +עי' סוטה כ"ז ב'+
 
תשובה הא דתנן בעקצים /בעוקצין/ פרק שני +משנה ו'+ שלל שלכובסים והבגד שהוא תפור בכלאים חבור עד שיתחיל להתיר ודאי לא מתוקמא האי טומאה אלא דרבנן כדאמרת ומתרי אנפי יתבאר לך דהאי טומאה דרבנן היא חדא הך טעמ' דאמרינן בפרק במה טומנין +שבת שם /מ"ח ע"ב/+ על האי מתני' מנא הא מילתא +לפני': מאן תנא הא מילתא+ דאמור רבנן כל המחובר לו הרי הוא כמוהו אמ' רב יהודה אמ' רב ר' מאיר היא דתנן בית הפך וכול' הנה בפירוש קאמ' דטומאה זו דרבנן היא +עי' פי' המשניות כלים פ"ה מ"ג (הוצ' דירנבורג עמ' ע') בענין בית הפך ובית התבלין: וכבר התבאר בגמ' וכו' שטומאת אלו המקומות הם מדרבנן+ ור' מאיר היא ועוד האי חבור דתנן במתניתין דעקצים סתמא חבור לטומאה הוא ואינו חבור להזאה ואי טומאה זו מדאוריתא האוי חבור לטומאה ולהזיה דליכא חבור מדאוריתא לטומאה אלא והוא חבור גם להזאה כדמיתברר מהך מימרא דרבא במספורת שלפרקים ואוזמיל שלרהיטני דקאמ' רבא דבר תורה בשעת מלאכה וכו' ומהנה יתבאר שכל שהוא חבור לטומאה מן התורה הרי הוא חבור אף להזאה וכך ביאר אבא מארי זצ"ל בהלכות פרה מחבור שלו הידוע במשנה תורה וזה נוסח דבריו שם בפרק שנים עשר +הלכה ד'+ אחר שביאר דין מספורת שלפרקים וכו' הנה למדת שכל מקום שאתה שומע חבור לטומאה ואינו חבור להזאה אין זה אלא גזרה מדבריהם על הדרך שביארנו. ושנסתפק לך בתחלת דבריך אם חבור זה שלשלל /של שלל/ שלכובסים לטומאה בלבד הוא או בין לטומאה בין להזאה ואמרת שנראה לך שהוא לטומאה בלבד ודאי חבור לטומאה בלבד הוא ואע"פ שלא נתפרש במתניתין דעקצים דקא מירי בה גמ' בפרק במה טומנין אלא דין חבורו לטומאה בלבד דבענין חבור לטומאה הוא מדבר התם בעקצים כבר נתפרש בסוף מתניתין דפרה +פי"ב מ"ט+ שהוא חבור לטומאה ואינו חבור להזייה דתנן התם הסלים שבקנתל והמטה שלטרבל /של טרבל/ וקרן שלכליכה +לפני': של כליבה, ועי' י"נ אפשטיין פירוש הגאונים לטהרות עמ' ק"ט הערה כ"ה על הגי' שלפנינו בכ"י+ וקרנים שליוצאי /של יוצאי/ דרכים ושלשלת המפתחות ושלל הכובסים והבגד שהוא תפור בכלאים חבור לטומאה ואינו חבור להזאה. הנה בפירוש קאמ' שאינו חבור להזאה. ודאקשיתא אמאי לא עבוד רבנן הכירא בהאי טומאה כדעבוד הכירא בבית הפך ובית התבלין כדי שלא לשרוף עליהם תרומה וקדשים ודאי הפירוק כדאמרת עבוד להו הכירא בעליתן מן הטומאה הואיל והחמירו ולא הוי חבור להזאה שהיה מן הדין הואיל וחבור שני כלים אלו אינו חבור מן התורה ועשיתם אותו חבור מדבריכם ואם תגע טומאה באחד נטמא חבירו כך אם נזה על אותו כלי שנגעה הטומאה בו עלת הזיה לחבירו שנתטמא בטומאתו ומדלא עשו זה אלא אפילו הזה על הכלי שנגעה הטומאה בו לא עלת הזיה לחבירו זה הוא ההכר שלו שאילו היה חבור מן התורה היה לטומאה ולהזיה ויש הנה דקדוק שראוי לבאר אותו שהחומרא היא על אותה הדרך שביארנו אבל אם יזה על אותו הכלי שלא נגעה הטומאה בו אי אפשר שתעלה הזיה לחבירו שנגעה הטומאה בו לא מדברי תורה ולא מדברי סופרים שזה אינו חבור מן התורה, ומן התורה לא עלת הזיה לטמא ואי אפשר שיהיה זה הכלי טמא מן התורה ולא עלת לו הזיה ומדבריהם תעלה לו הזיה שדבריהם מחמירין לא מקילין מדין תורה ואין בנו צורך להאריך בזה העינין לחכם מבין כמוך כי איש חכם אתה ושאמרת יש לבעל הדין פתחון פה לחלוק מאי שנא הכא בבית הפך וכו' עבוד הכירא בקבלת הטומאה והכא בשלל הכובסין וחביריו עבוד הכירא בהעלות הטומאה יש להשיב כשאמרת הכא בבית הפך וחביריו שהן כלי חרש שתי טמאות טומאת מגע וטומאת אויר ואפשר שתעשה הכר /היכר/ בקבלת הטומאה ולפיכך עבוד הכירא בקבלת הטומאה שתטמא במגע ולא תטמא באויר והכא בשלל שלכובסין וחביריו ליכא אלא חד טומאה והיא טומאת מגע ואי אפשר שיעשה הכירא בקבלת הטומאה ולפיכך עבוד הכירא בהעלות הטומאה ועוד יש להשיב מן הצד האחר בית הפך וחביריו אין לו עליה מטומאתו דהתורה העידה על כלי חרש שאינו יוצא מידי דפנו +עי' ע"ז ל"ד א' וש"נ+ ואי אפשר שיהיה לו הכר בעליה דאין לו עליה +שבח פ"ד א', רמב"ם ה' מקואות פ"א ה"ג+ ולפיכך עשו הכירו בקבלתו ושלל הכובסים וחביריו יש לו עליה מטומאתו ולפיכך עבוד רבנן הכירא בעליתו בהזיה. וכתב אברהם ביר' /ב"ר/ משה הרב זק"ל.
שו"ת רבי אברהם בן הרמב"ם סימן ב
 
שאלה וגם יודיע לנו אדוננו מה פי' קדושת גדולת רבינו בעניין מספורת שלפרקים /של פרקים ואיזמל/ ואזמיל שלרהיטני /של רהיטני/ +שבת מ"ח ב' ונ"ח ב'+ כי פירוש רבינו חננאל זצ"ל לא נחה דעתי בו כי רחוק הוא מאד מן הדעת וידעתי כי אינו רחוק אלא ממני מקוצר דעתי וממעוט חכמתי כי לא נבונותי כי הוא פירש וגזרו על טומאה שלא בשעת מלאכה אפילו עומד אחד במקום אחד והאחד במקום אחר נטמא זה בקבלת טומאה שלחבירו +לפני' בר"ח (בש"ס ראם לדף מ"ט א'): וגזרו שאם נטמא הא' שלא בשעת מלאכה נטמא גם האחר בכל מקום שהוא+ וזה דבר תמה מאד היאך יטמא בטומאת חבירו זה ואינו דבוק בו ואינו נוגע בו אטו מאוירא מחתינן להו טומאה וכמדומה אני כי הכריעו קדושת דעתו לזה הפירוש האי מימרא דבמה אשה יוצאה +שבת נ"ח ב'+ בעניין נטלו ענבליהן עדיין טומאתן עליהן דאיתינן להא מתניתא ואותבינן מינה על נטלו ענבליהן ועדיין טומאתן עליהן וכי היכי דאנהו מיירו בנתפרקו הכי נמי הני מיירו בנתפרקו ועה +נקוד, סימן למחיקה+ לא היא ואע"ג דהנהו בנתפרקו הני בלא נתפרקו. ואם תאמר היכי אקשי מדבר המחובר לדבר שאינו מחובר איהו הכי אקשי ליה אביי לרבא דאביי אמ' מה טעם נטלו ענבליהן עדיין טומאתן עליהן הואיל והדיוט יכול להחזירו והואיל וכן הוא לאו כנשברו דאמו ולא אמרינן עליהו נשברו טהרו +כלים פרק י"א מ"א+ ועדיין טומאתן עליהן ואפילו על הענבל דכמחובר דאמי והני מילי לעניין אפרוחי טומאה אבל לעניין קבולי טומאה לא אמרינן כמחובר דמו. וכי תימא מאי שנא שנא ושנא דלעניין אפרוחי טומאה לא פרחה טומאתן אלא אם כן נשברו לגמרי דלא חזו למדי או אינם יכולין להתקן במעשה הדיוט כגון זה הענבול +לפני': ענבל+ אבל אם חזו למדי כגון פי' דרבא ור' יוחנן דמפרשי לקמן +שבת נ"ט א'+ או יכולין ליתקן בקל כגון האי דענבל אליבא דאביי לא עלו מטומאתן אלא הרי הם בטומאתן (אלא הרי הם בטומאתן) +נכפל בכ"י+ בכל מקום שהן אבל לעניין קבלת טומאה לעולם לא מטמא האי בטומאת חבירו ואפילו מדרבנן אלא אם כן דבוקים יחד והאי דזוג וענבל יכולים לתקן במעשה הדיוט ומשום הכי אמ' אביי האי דטומאתן עליהן אע"ג דנטלו ענבליהן משום דהדיוט יכול להחזירן וסבירא ליה לאביי דטומאתן עליהן אפילו על הענבל משום ההיא טעמא ופי' דלא כנשברו דמו ורבא לא סבירא ליה דטומאתן עליהן אלא על הזגין בלבד ומההיא טעמא דפי' לקמן הואיל וראוי למלאכה אבל ההוא טעמא דאביי לא סבירא ליה וכנשברו דמו והענבל טהור לגמרי הואיל ולא חזי למדי והזוג טמא הואיל וראוי למלאכתו הראשונה ואותיב עליה דאביי ממתניתין דהזוג והענבל חבור ודין היה לו שיקשה לו ממספורת שלפרקים ואזמיל שלרהיטני דהא עקר /עיקר/ הקושיא מההיא אתיא ליה אלא מזוג וענבל לזוג וענבל ורצה לאותוביה ליה ועוד להודיע דהאי חיבור דקראן ההיא מתניתין לאו חיבור כמו שאתה סובר אלא לאדך גיסא כמו שהראה לו ממספורת שלפרקים ואוזמיל /ואיזמל/ שלר' +שלרהיטני+ ואגב אורחיה דאותיב לאביי אותיב נמי על ההיא מתניתין אליבא דמאן דבעי לאקמה פי' דהאי חיבור אע"ג כמאן דמחובר (כמאן) דמי והכי קאמ' ליה והתניא +והתניא, ליתא לפני' וצ"ל והתנן, שהרי משנה היא בפרה פי"ב מ"ח, ועי' גם לעיל: ממתניתין דהזוג והענבל, ועי' במלאכת שלמה+ הזוג והענבל חיבור ופירוש חיבור כמו כלי אחר +נראה שצ"ל: אחד+ שמחובר יחד שאם ישבר או יפרד טהור אלא אם כן ראוי למלאכתו הראשונה למאן דבעי מעין מלאכת +צ"ל: מלאכה+ ראשונה ולמאן דלא בעי אפילו מעין מלאכה אחרת והאי הענבל אינו ראוי למלאכתו אליבא דרבא דאותיב עליה דאביי דהא איהו בעי מעין מלאכת +צ"ל: מלאכה+ ראשונה כדקאמ' הואיל וראוי להקישו על גבי כלי חרש ומשום הכי טהור לגמרי הוא לבדו והענבל טמא ומשום הכי קראן חיבור דכל זמן שהן יחד טמאין שניהן נתפרקו זה טהור דכנשברו דמו לגבי דידיה הואיל ולא חזי והענבל טמא מחמת ראוי גופו ולא מחמת חיבורו דלאחר שנתפרק נפרד חיבורו והיינו דקראן חיבור. וכי תימא האי דקראן חיבור לומר לך דאע"ג דלא מחובר כמחובר דמו מפני שהדיוט יכול להחזירן למימר דאף הענבל טמא דלאו כנשבר חשבינן ליה והתניא אזמיל שלרהיטני ומספורת שלפרקים +לפני': מספורת של פרקים ואיזמל של רהיטני+ וכו' ואמ' רבה דהוא רבו שלאביי ורבא דאי לאו הכי לא מצי לאקשויי ליה אלא מפני שהוא רבו דרבה אינו אלא מפרש הבריתא /הברייתא/ ואינו מפרש מה שאמ' בבריתא ואם הוא מפרש בענין אחד הוא יפרש בעניין אחר אלא מפני שהוא רבו מקשה לו ממנו דדבר תורה שלא בשעת מלאכה אינו חבור לא לטומאה ולא להזאה ואע"פ שהדיוט יכול להחזירן אלמא הני אע"ג דמחוברין כלא מחוברין דמו הואיל שלא לצורך מחובר' והואיל ועבידי לאתפרוקין כל שכן הני דמפרקי לגמרי אלמא הכי אותיב על מדבר המחובר לדבר שאינו מחובר ולעולם מספורת שלפרקים ואזמיל שלרהיטני במחוברין מיירו ושלא בשעת מלאכה כמפרדי דאמו /דמו/ ואין להן טומאה אלא מדרבנן ודוקא כדמחברין +כד מחוברין+ אבל אי לא הוו מחוברין היאך יטמא האחד בטומאת חבירו אע"פ שאינו מחובר לו ואינו נוגע בו אלא כל אחד ואחד יטמא לפי ראוי שלו אליבא [מאן] דבעי מעין מלאכה ראשונה מלאכה ראשונה ואליבא דמאן דבעי מעין מלאכה אחרת מלאכה אחרת ולעולם זה בפני עצמו וזה בפני עצמו ולא נאמר שאם יטמא זה נטמא חבירו ואפילו בסוף העולם כאשר פירש רבינו חננאל זצ"ל ודבר תימא הוא מאד, לכן יודיענו את דעת רבינו +כאן ובסמוך השאיר הסופר מקום רק בכ"י ובסוף התשובה סי' ג' ציין בהערה כי בטופס שלפניו היה חסר+ המשניות פי' ה' ר' ש' זצ"ל +הכונה כנראה לפירוש רש"י, שהשואל מביאו גם לקמן ראש סי' ג': דרבי' שלמה זצ"ל פי', אמנם יתכן גם שהכונה לפי' ה"ר שמשון משאנץ לסדר טהרות או לתוספותיו למס' שבת (התוס' שלנו), ובאמת ישנם בדברי התוס' שבת נ"ח ב' ד"ה מתיב רבא כמה דברים שהם קרובים לדברי הרב השואל כאן+ זצ"ל +כאן נזכר, לפי הנראה, פי' רבי' אברהם הוא הראב"ד בעל ההשגות, רבו של השואל ר' מאיר+ לכן יודיעינו אדוננו את דעת רבינו ובמתק צוף אמריו יאורו עינינו ואתה אדוננו רבינו אל תנח מזה ידך מלהראות להם תפארתך והודך ויראה פעליך לעבדך ושמן טוב היורד על פי מדיך כי גם על זה באתי עדיך לשתות בצמאה ממי נאדך.
 
תשובה פירוש אבא מארי זצ"ל במספורת שלפרקים ואוזמיל שלרהיטני שהם שני כלים מחוברים זה לזה במסמרים וכיוצא בהם בפרק שני +צ"ל בפרק שנים עשר, עי"ש הלכה ד'+ מהלכות פרה אמ' כלים המפוצלים שהן מחוברין זה לזה במסמרים כגון מספורת שלפרקים וכו' וכי יעלה על הדעת דבר אחר חוץ מזה אם יהיו שני הכלים פרודים היאך יתטמא האחד בטומאת חבירו ובאיזה דבר נתחברו עד שיאמרו חכמים חבור לכך ואינו חבור לכך ודבר זה תמה גדול ולא מתוקם האי פירושא דפריש רבינו חננאל זצ"ל ואפילו להך מימרא דאיתמר בפרק במה אשה +שבת נ"ח ב'+ בעינין נטלו (על) ענבוליהן עדיין טומאתן עליהן דהך מימרא עיקרו באם פרחה הטומאה מהזוג בנטילת הענבול אם לאו כדאמרת דהוה סליק אדעתין דנטילת הענבול (אם לאו כדאמרת) +דיטוגרפיה מהשורה הקודמת+ כשבירה היא ויראה לי שלא הצריכו לפרש פירוש זה אלא אמימרא דאביי דאמ' הואיל וההדיוט יכול להחזירן וג' וכבר אותיב רבא עליה ואדחי מימריה ומהך מימרא דאביי ותיובתא דרבא עליה דמיפרש בגמ' יתבאר שהכי סבירא ליה לאביי אף בקבלת טומאה דקאמ' ליה רבא וכי תימא הכי קאמ' אף על גב דלא חבריה כמאן דחבריה דאמי והאתניא /והא תניא/ וכו' הנה רבא אמ' דהכי מיתחזי ממימרא דאביי והואיל וסבירא ליה לאביי אע"ג דלא חבריה כמאן דחבריה דאמי סבירא ליה דמקבל טומאה נמי בטומאת חבירו ותמה אני היאך פירש רבינו חננאל זצ"ל האי פירושא במספורת שלפרקים ואוזמיל שלרהיטני ואפילו אליבא דאביי רבא לא דחי להך סברא דאביי אלא מהאי בריתא /ברייתא/ דהכין אמ' ליה וכי תימא הכי קאמ' אע"ג דלא חבריה כמאן דחבריה דמי והתניא מספורת שלפרקים וכו' ואי פירוש מספורת שלפרקים ואוזמיל שלרהיטני שהן כלים פרודים ואין ביניהם חבור היכי מותיב רבא על אביי מהאי בריתא ואפי' דמה רבא שהיא תיובתא מדדבר תורה שלא בשעת מלאכה אינן חבור לא לטומאה ולא להזאה כדאמ' רבה היה לו לאביי להשיב הנה מדבריהם שלא בשעת מלאכה חבור לטומאה ואע"פ שהן פרודים והאי דקאמינא אע"ג דלא חבריה כמאן דחבריה דמי לרבנן קאמינא לך ולא לתורה ומדלא אמ' אביי הכי אלא סלקא ליה בתיובתא שמע מינה דהאי מספורת וג' מחוברים הן ופשוט הוא זה ואינו צריך ראיה אחרת. ושאמרת בפירוש אותה ההלכה דניטלו ענבוליהן ותיובתא דרבא יפה אמרת ודקדוק העתקתה והלכה קשיא הוא ורבינו יוסף הלוי זצ"ל פירשה ואותו הפירוש נוטה לדברך אבל במקצתו הוא דבריך בעצמן שהזכרת משום ר' אברהם ז"ל +הכונה כנראה להראב"ד, רבו של ר' מאיר השואל+ דלא סבר רבא דהאי מספורת שלפרקים ואוזמיל שלרהיטני שכל אחד מהם שני כלים פרודים לגמרי אלא מחוברים ומתפרקים זה מזה ואע"פ שהן מחוברים לא שונהו +לא שוינהו+ רבנן חבור אלא לטומאה ומן התורה שלא בשעת מלאכה אינן חבור ואפילו לטומאה הואיל ואינן דבוקים ביחד ועם זה אי אתה יכול לומר אע"ג דלא וכו' שאם דבריך על דין תורה לא יתכן כלל ואם הם על דין סופרים אפילו רבנן לא שונהו חבור אלא לפי שיש ביניהם חבור ובכי האי פירושא דרבינו חננאל ז"ל בהאי עינינא איכא למימר אין אלו אלא דברי נביאות מפני שהם דברים שאין להם טעם והנה כתבתי אליך נוסח אותו הפי' שפירש רבינו יוסף זצ"ל בזו ההלכה עד שתעמוד עליו והוא מועתק מכתב ידי אבא מארי זצ"ל שכתבו בפירוש מסכת שבת ואלו נוסח דבריו אמ' מר ניטלו ענבוליהן עדיין טומאתן עליהן למאי חאזו /חזו/ אמ' אביי הואיל והדיוט יכול להחזירן, פירוש וכיון שיכול להחזירן נמצא כל אחר ואחד מהן מטמא בפני עצמו. מותיב רבא הזוג והענבול חיבור, פירוש חיבור בעת שיהוא /שיהיו/ מחוברין שניהן אם יהיה הענבול בזוג ונטמא הזוג אע"פ שלא ניטמא העינבול שהרי בפנים הוא ולא נגעה בו טומאה כיון שהוא חיבור וישנו בזוג מטמא גם הוא. הדין הוא פי' חבור. אבל אם נתפרד הענבול מן הזוג והיה זה בפני עצמו וזה בפני עצמו ליכא מאן דמסיק אדעתיה שאם יטמא הזוג בבית זה יטמא הענבול בבית אחר ומדחזינן אביי דלא פריק כדקאמ' רבא הואיל וראוי לנקשו על גבי חרש /חרס/ אלא נתן טעם לדבריו הואיל ויכול להחזירו יטמא זה בפני עצמו וזה בפני עצמו שמעי' מינה שאם נגעה טומאה בעינבול /בענבל/ לחודיה או בזוג לחודיה יטמא זה בפני עצמו וזה בפני עצמו ועל הא אותביה רבא הזוג והעינבול חיבור והכי קאמותיב ליה אי אמרת בשלמא שהזוג והענבול כאחד דאמו והזוג צריך ענבול והענבול צריך זוג וככלי אחד דאמו משום הכי הוי חיבור ואם נגעה טומאה בזוג לחודיה יטמא גם העינבול שבתוכו דדאמי לכלי בעלמא שנטמא ראשו הלא יטמא סופו ואע"פ שלא נגעה בו טומאה אלא אי אמרת יטמא זה בפני עצמו וזה בפני עצמו האי כשני כלים דאמו ואמאי האוו /הוו/ חיבור האי לחודיה קאי והאי לחודיה קאי, אלא מדקתני הזוג והענבול חיבור שמע מינה דככלי אחד דאמו ומשום הכי מיחברי וכיון דדאמו לכלי אחד הדין נותן שאם נתפרדו לא יטמאו דכל אחד מהן דאמי לחצי כלי בעלמא וכי תימא האי דתאני /דתני/ הזוג והעינבול חיבור הכי קאמ' אע"ג דלא מיחבר כמאן דמיחבר דאמי והא תניא מספורת שלפרקים ואיזמל שלרהיטני וכו' דשמעת מינה דלא תאני חיבור אלא בשעת מלאכה שהן מחוברין ולא עדיף הזוג והעינבול מינהון וכשאינן מחוברין דאמו לפי שהן ככלי שנפרד חציו לכאן וחציו לכאן ואינן מיטמאין ואע"פ שהן שני כלים כיון דלא מתעבדא מלאכה אלא בחיבורן דאמו לכלי אחד וכן הזוג והעינבול הדין הוא פירושא דפריש רבינו יוסף הלוי זצ"ל וודאי פירוש מדוקדק הוא ועמוק. זה הוא נוסח הפירוש אות באות ומלה במלה. וכתב אברהם ביר' משה זק"ל. =זכר קדוש לברכה=
שו"ת רבי אברהם בן הרמב"ם סימן ג
 
שאלה ועוד גם כן ילמדנו רבינו מה שפירש אדוננו רבינו בהאי מתניתא דבפרק המוציא +שבת ע"ח ב+ המוציא שטר חוב עד שלא פרעו חייב משפרעו פטור וכו' דרבי' שלמה זצ"ל פי' במלוה וקשי דרישא במלוה וסופא בלוה +עיין בחי' המיוחסים להר"ן לשבת שם ד"ה רב אשי [ש' ל']+ דבמסקנא דשמעתא לא מתוקמה אלא בלוה כדקאמ' חזי דגברא פרענא אנא +שם ע"ט א'+ ואנו מחזיקים בדברים ושקלינן וטרינן בהו במלוה ובסוף אנו מוצאים בלוה ולא אמ' איכא דאמרי ולא אי בעי' אימ' אילו אמ' ניחא אבל לא אמ' ועוד קשי לי האי דקאמ' מפני שצריך לו אליבא דר' יהודה אע"פ שמותר לשהות שטר פרוע מכל מקום מה יעשה בו אלימא דלמא למחר וליומא אחרי הדר גבי ביה חדא דאין משמעות מפני שצריך לו כן דמפני שצריך לו משמע בהתירא ועוד אי להכי חשבת ליה אמאי אוקמה לר' יהודה דסבירא ליה שמותר לשהות שטר פרוע אפילו סבירא ליה נמי דאסור חייב אם הוציאו דכי היכי דחשדת ליה דלמא הדר גבי ביה הכי נמי תחשוד ליה דלמא משהי ליה והדר גבי ביה אלא ש"מ דלא נחשדו ישראל על כך דלגבו והדר לגבו ולא דלשהו שטר פרוע אליבא דסבירא ליה דאסור ואם כן מאי מפני שצריך לו וכי תימא לצור על פי צלוחיתו חדא דלמלוה לא אמרינן לצור על פי צלוחיתו דהא לאו דידיה הוא לאחר שפרעו אלא דלוה משום דאיהו יהיב פשיטי דסיפרא +דספרא (שכר הסופר)+ ולדידיה מהדרינן ליה לצור על פי צלוחיתו והכי מוכח בבבא מציעא בפירקא קמא +דף ט"ז ב'+ נמצא דלמלוה לא צריך ליה להא מילתא ועוד דבעל כרחין בהא עסיקינן דבהאי שטרא לית ביה כדי לצור על פי צלוחית דאם איתא דאית ביה כדי לצור על פי צלוחית לקמן כדאוקמה לפלוגתיהו בכותבין שובר לתנא קמא אע"ג דסבירא ליה כותבין שובר ולא עביד ליה מדי האי שטרא מכל מקום מהני ליה לצור על פי צלוחית אלא ש"מ בהכי עסיק דלית ביה כדי לצור על פי צלוחית ומאי מפני שצריך לו. וראיתי פירוש רבינו חננאל זצ"ל ומפרש לה כולה שמעתא רישא וסופא בלוה ומפרש המוציא שטר חוב פי' הלוה שנכ' +שנכנס+ לבית מלוה ומצאו ונס לו ומתרצא כולה שמעתא למאי דקאמ' אך כי אין משמעות המימרא על ידי גנבה דאם כן בהדיא היה לו לומר כאשר אמ' במקום אחר +שבת צ"א ב' וש"נ+ הגונב כיס בשבת ואני כמדומה אני כי ראיתי בפי' רבינו שלא ישר בעיניו פיר' רבינו חננאל זצ"ל לכן יודיענו אדוננו את אשר בלבבו ונגילה ונשמחה בו.
 
תשובה הלכה זו קשיא היא עד מאד וכל פירושי דאיתאמרו בה רחיקי אינון דאי מוקמת לה מוציא בלוה כדאמר רבינו חננאל קשיא אסור לשהות שטר פרוע ועוד מאין בא שטר זה ליד הלוה ואותה הדרך שתפס בה עד שלא ישאר בפירוש קשיא אליביה דרך רחוקה היא עד מאד ואי מוקמת לה במלוה קשיא סוף שמעתא דאמ' ליה חזי דגברא פרענא אנא ורבינו יוסף הלוי ז"ל אוקמה במלוה ופירש אותה פירוש שלא ישאר בו קושיא והנה העתקתי אותו לך מכתב ידי אבא מארי זצ"ל ועם אותו הפירוש אינו צריך לבאר באותה ההלכה ענין אחר ויראה לי דליכא פירוש באותה ההלכה מדוקדק יתר ממנו. וזה הוא נוסח הפירוש אות באות ומלה במלה.
 
תנו רבנן המוציא שטר חוב עד שלא פרעו וכו' פירש רבינו חננאל זצ"ל לוה שהוציא שטר חוב ודבר רחוק הוא שאי אפשר שיכנס הלוה לחצר המלוה וכשתעין בו תדע שאינו פירוש מדוקדק והכין פריש רבינו יוסף ליואה זצ"ל תנו רבנן מלוה שהוציא שטר חוב עד שלא פרעו הלווה חייב על הוצאתו שעדיין דבר שיש בו צורך הוא משפרעו פטור פיר' אם משפרע לו הלוה הוציאו פטור שאין בו ממש ר' יהודה אומ' אף משפרעו חייב מפני שצריך לו ואמ' מאי ביניהו ואמ' רב יוסף אסור לשהות שטר פרוע וכו' פיר' תנא קמא סבר +לפני': רבנן סברי, ועי' ד"ס קס"ז אות מ'+ אסור לשהות שטר פרוע הולכך /הלכך/ אם הוציאו משפרעו פטור לפי שאין בו ממש ולאיבוד קאי ור' יהודה סבר מותר לשהות שטר פרוע הולכך /הילכך/ אע"פ שהוציאו משפרעו חייב שעדיין ראוי הוא לצור על פי צלוחיתו אביי אמ' מודה בשטר וכו' פירוש תנא קמא סבר לווה שהודה בשטר חוב זה עליו היה והוא כתבו על עצמו אבל טוען שפרעו צריך המלוה לקיימו ואחר כך יגבה בו ואין אותה הודאה שמודה הלווה ששטר זה הוא כתבו על עצמו מועלת כלום שהפה שאסר הוא הפה שהתיר הולכך הממון תלוי בקיום השטר לא בשטר ומשום הכי קאמ' תנא קמא משפרעו פטור כלומר ואם אחר שטען הלוה שפרעו הוציא אותו המלוה פטור על הוצאתו לפי שאינו גובה בו אלא בקיום גובה ובקיום תליא מלתא והשטר לחודיה בלא קיום אין בו ממש ור' יהודה סבר מודה בשטר שכתבו אבל טוען שפרעו אין בטענתו ממש וגובה בו המלוה בלא קיום ואין צריך לקיימו ונמצא הממון תלוי בזה השטר ומשום הכי אף משפרעו חייב על הוצאתו פיר' אף מאחר שטען הלוה ששטר זה פרוע חייב המלוה על הוצאתו לפי שגובה בו ואין צריך לקיימו ומאי עד שלא פרעו וכו' רבא אמ' דכולי עלמא מודה בשטר שכתבו צריך לקיימו והממון תלוי בקיום השטר ולעולם אפילו לר' יהודה אם הוציא המלוה שטר חוב אחר שטען הלוה שפרעתי פטור הוא לפי שאין הממון תלוי בשטר והכא בכותבין שובר קא מיפלגי וכו' פיר' תנא קמא סבר לוה שבא לפרוע אין מן הדין שלא יפרענו הלוה עד שיתן לו שטר חובו מפני שיכול לכתוב לו שובר הולכך אם הוציא המלוה שטר חוב אחר שפרעו הלוה פטור לפי שאינו צריך אותו לכלום שאין הלוה אומ' לו תן לי השטר שהרי כותב לו שובר והולך לו הולכך אין בשטר פרוע ממש ור' יהודה סבר אין מן הדין לכתוב שובר אלא יאמר לו הלוה תן לי שטר חובי הולכך אע"פ שפרעו צריך לשטר ליתנו ללוה, רב אשי אמ' לעולם כותבין שובר בין לר' יהודה +עי' רש"י ד"ה והכא בכותבין שובר וכו' דממשנה ב"ב ק"ע ב' שמעינן ליה לר' יהודה דאין כותבין שובר, וצ"ע+ ובין לרבנן וזה שאמ' ר' יהודה בשטר פרוע מפני שצריך לו הכין הוא פירושיה מפני שצריך לו להחזירו ללוה שהוא צריך להראותו לבעל חוב שני ועדיין יש בו ממש ואע"פ שהוא פרוע מפני שצריך להחזירו ללוה כי היכי דלא תהוי ללוה עליו תרעומת +ע"כ מפי' הרמב"ם בשם הר' יוסף הלוי+ ושהקשית בלצור על פי צלוחיתו וכי הלוה הוא הנותן שכר הסופר ולפיכך השטר לו תמה אני מאד מקושיא זו וכי פשיטי דספרא אלא על הכתיבה והכתיבה אינה מועלת בלצור על פי הצלוחית אלא הניר הוא שמועיל והואיל ונמחל שעבוד שטר זה משנפרע כבר בטלה הכתיבה שנתן הלוה השכר עליה ולא נשאר בה ממש לפי שאינה מועלת כלום שאינו יכול ללות בה פעם אחרת ואפילו תאמר הניר ללוה אין בו שוה פרוטה ברוב המקומות ורוב השטרות ואין בני אדם מקפידין על זה וכל שכן שלא נתבאר בעינין הניר כלום אם הוא בא מממון הלוה או המלוה ואין ראוי לדחות פירוש מדוקדק כזה בכי הא מילתא קלישתא ושאמרת דהאי שטרא לית ביה כדי לצור על פי צלוחיתו מדאוקמה רבא לפלוגתיהו דר' יהודה ורבנן ותנא קמא בכותבין שובר דש"מ דלית ביה כדי לצור על פי צלוחית ודאי קושיא גדולה היא ויראה לי שהפירוק בה דליכא לאקשויי מאוקמתא לאוקמתא דלא מוקים אמורא אוקמתא ודחי לאוקמתא דחבריה אלא ואוקמתא דחבריה קלישא לגביה ולפיכך ליכא לאקשויי על אוקמתא דרב יוסף דש"מ דיש בשטר זה כדי לצור על פי צלוחיתו מאוקמתא דרבא דלמא רבא לא סבר דלצור על פי צלוחיתו בכי הא מילתא הוא דמילתא רחיקתא היא ומכל מקום ראוי להתבונן בקושיא זו ולא מצאתי בה פירוק יתר מזה והאל יורנו אנו וכל ישראל חברים על דרך האמת. וכתב אברהם ביר' /ב"ר/ משה זצו"ל תשרי אתקכ לשטרות +/שהוא שנת ד"א/ תתקס"ט, /אלף מאתיים ושמונה/+ ישע יקרב. נקלת הדה אלתשובות מן כט אלנגיד אדוננו הרב רבנו אברהם זק"ל וכאן פי ואחדה מנהם אכתלאל לתקטיע חצל +נעתקו התשובות האלה מכתב יד הנגיד אדוננו הרב רבנו אברהם זק"ל והיה באחת מהן חסרון מחמת קרע שחל בה+
שו"ת רבי אברהם בן הרמב"ם סימן ד
 
כתאב ורד +כתב שבא+ מן הדרת כג"ק מרנו ורבנו יוסף הרב ש"צ בן כג"ק מרנו ורבנו גרשום +ר' יוסף ב"ר גרשום מעולי צרפת היה זמן מה דיין באלכסנדריה, אח"כ השתקע בעכו ונפטר בדרך נסיעתו לבבל+ הרב זצ"ל אלי בין ידי אדוננו עטרת ראשינו אברהם הרב הקדוש הנגיד הגדול מנו' כבו' +מנוחתו כבוד+ יתצמן עדה שאלות +יכיל מספר שאלות+ פליאה דעת ממני נשגבה לא אוכל לה מדוע עצרו במלים שרים מישרי מסלה לקנאת על כבוד בני התורה המהוללה אם להחניף אם מיראת הבריות חלילה כי לאלהים מגני ארץ מאד נעלה. הנני החתום צועק על מדת הדין אשר לקתה בראשי ישראל ואין איש מחזיק אותה על אדות שהקרו בינינו ובין חשובינו הודיה נשיאנו בן יישי הנשיא הגדול ז"ל החפץ לבדות דברים לא כן על חוקי דתנו ולא יתכן וקורא על עצמו ההיא דאמרי' +מו"ק ט"ז א+ מנודה לנשיא מנודה לכל ישראל. וחלילה כי יש ראיות הרבה בתלמוד דאין לנו נשיא נזכר בתלמוד כי אם על מלך וראש ישיבה שלארץ ישראל. וכגון שלא יתמנה מחמת ממון אך מרוב חכמתו ואין בדורו גדול ממנו בתורה כי ההיא דסוף הוריות +דף י"ג ב+ שרצו לבטל רבן גמליאל מנשיאותו על מסכת עוקצין שלא למד מדכתיב מי ימלל גבורות יי' ישמיע כל תהלתו, ואמרו חכמים למי נאה למלל גבורותיו למי שיוכל להשמיע כל תהלתו, ולמדה מפי ר' יעקב בן קרושאי ורבן גמליאל לאו מבית דוד הוה כי אם מן הבנות +עי' ירוש' כלאים פ"ט ה"ד (ל"ב ב') דהוא מן דכריא ואנא מן נוקבתא, ועי' ב"ר פ' ל"ג+ ור' אלעזר בן עזריה כהן עשירי לעזרא היה נתמנה נשיא +ברכות כ"ז ב'+ ש"מ דלאו בבית דוד תליא מלתא שלנשיאות כי אם בחכמת הדת, ומלך מקרי נשיא בתורה דכתי' +ויקרא ד' כ"ב+ אשר נשיא יחטא ועשה אחת מכל מצות יי' אלהיו ודרשי' בהוריות +דף ט' א' וש"נ+ נשיא שאין על גביו כי אם יי' אלהיו, ותנן +לפני' ליתא במשנה, אבל איתא בתוספתא סנהדרין פ"ג ה"ב, ועי' בכ"מ לה' סנהדרין פ"ה ה"א שהקשה על הרמב"ם ונשאר לנו לדעת מנין שאין מעמידין מלך אלא בבית דין הגדול, ומה שתירץ הלח"מ שם ובה' מלכים פ"א ה"ג+ אין מעמידין מלך אלא בבית דין של שבעים ואחד ועל כל זה עת לקצר ולא להאריך כי בעונותינו בזה הגלות לא יתכן לנו מלך גם ראש ישיבה שלארץ ישראל לא יתכן בזה הזמן כפי ענייני התלמוד, דאין לנו סמוך מפי סמוך ובארץ ישראל דאין סמיכה בחוצה לארץ +הנוסח משובש, ואולי צ"ל: דאין לנו סמוך מפי סמוך בא"י [וכ"ש בחו"ל] דאין סמיכה בחוצה לארץ+ ואפילו היה לנו נשיא כחוק הדת יש כח לחכמי דורו להעבירו אם חס ושלום לא ילך בדרך נכונה כדאיתה בירושלמי +ירוש' סנהדרין פ"ט ה"א (י"ט ד') והוריות פ"ג ה"ב (מ"ז א'), אבל שם לא נמצא כלשון זה, עי"ש, ועי' מדרש שמואל פר' ז' (ה')+ נשיא שסרח מורידין אותו מגדולתו שנא' +ש"א ב' כ"ד+ אל בני כי לא טובה השמועה אשר אנכי שומע מעבירים עם יי' וכת' מעבירם בלא יוד +עי' שבת נ"ה ב' ורש"י שם ד"ה והא כתיב ותוד"ה מעבירם+ מיכן שכל ישראל עם יי' חייבין להעבירם ואפילו בלא חטא בעולם כיון שמצערין חכמי דורם כדאיתה בבכורות +דף ל"ו א'+ וברכות +דף כ"ז ב'+ שהעבירו רבן גמליאל על דצעריה לר' יהושע. ואם יענה הוא דתלמיד חכמים מנדה לכבודו +מ"ק ט"ז א' תלמיד שנידה לכבודו וכו'+ הני מילי לעם הארץ שהפקיר בו +לשון הרמב"ם ה' ת"ת פ"ו י"ב וכן החכם עצמו מנדה לכבודו לעם הארץ שהפקיר בו, ועי' כ"מ שם+ אבל תלמיד חכמים לא. ותסתיים שהרי לגבי עברה לא שני לן בין חכם שנידה אותו העובר או קטן שביש' +שבישראל+ אם נידהו חייבין כל ישראל לשמור הנדוי +רמב"ם שם ה' י"ד אפילו נידהו קטן שבישראל וכו'+ וקימא לן +מ"ק י"ז א', ועי' תשו' הרמב"ם סי' י"ח+ תלמיד חכם שסרח אין מבזין +כן הגי' גם לקמן, אבל לפני': אין מנדין אותו, וכן גרס גם בה' ת"ת פ"ז ה"א ובתשובת הרמב"ם שם וכן במקור הערבי של אותה התשובה+ אותו בפרהסיא כו' קל וחומר לכבוד נשיא או חכם דאין מנדין תלמיד חכם וכן פסק רבינו משה זצ"ל בחבור בספר מדע +ה' ת"ת פ"ז ה"א+ ואם עבר הנשיא על זה וחזר ונידהו אותו תלמיד חכם ליהוי כמו מי שנידה מי שאינו צריך נידוי ויהיה בנידוי +שם פ"ו ה' י"ד ס"ק כ"ד+ ונידוי האחרון של החכם נידוי, כי ההיא עובדא דפרדיסא לגבי ריש לקיש +מ"ק י"ז א'+ גם אני לא הפקרתי בו ועדים שהעידו עלי שהפקרתי בו לא פירשו לשון ההפקר ולא ידעו ואפילו הפקרתי אין עלי דבר שהרי אינו מופלג ממני בחכמת הדת גם אם יאמר כפי דעתו כי בן נשיא בן בנו שלנשיא הוא, גם אני בן תלמיד חכמים בן בנו שלתלמיד חכם עד כמה דורות אנכי וגם הפקיר בי כמה פעמים וסבלתיו אמ' עלי שלקחתי שחד שבעים כסף נקרה +נקרה, עשת מוצקה+ להתיר אשת איש לעלמא. וקרא אותי ממזר וקלל אבותי החכמים לאחר מיתתם בלשון ארור בן ארור וקרא לכל בני צרפת מינים וכופרים ועושים לבורא גוף דמות וצורה +עי' רמב"ם ה' תשובה פ"ג ה"ז חמשה הן הנקראים מינים וכו' והאומר,,, שהוא גוף ובעל תמונה, והשגת הראב"ד שם: א"א ולמה קרא לזה מין וכמה גדולים וטובים ממנו הלכו בזו המחשבה וכו', ועי' בצוואה המיוחסת להרמב"ם אגרות קושטא רע"ז דף ט"ו ד', קובץ ליפסיא ח"ב דף מ' א' על אנשי צרפת ובשומם הבורא ית' מדרס לשונם בספרם ובזכרם הבורא ית' בכל שעה באותם הדברים המגשימים הבורא ית' וכו'+ ומספר אחרי מיטתן שלתלמידי חכמים והחרים כל מי שיהנה מנכסיו לא רומי +ממדינת אלרום (אדום), עי' לקמן סי' מ"ו+ ולא צרפתי והוי בכלל המקלל את הרבים ואם הפקרתי בו אחרי שהפקיר בי מה יש עלי וקל וחומר שאין אני מודה בטענותיו כלל. ואם יש עמו עדים הם לא ידעו לשון הפקר מה הוא גם בקש מבני נא אמון עשרה דינרים מצרי כדי להתיר להם חרם אחר שהחרימו על עצמם והביאו לו מהם שמונה דינרין ונשבע שלא יתיר החרם בפחות מן העשרה והיו רוב העם עוברין על החרם ושם שמים מתחלל על תביעתו שלממון כדי להתירו גם הוגד לי כי נשבעו שלא יחזרו ליתן לו מאומה בשביל זה עמדתי וקנאתי ליוצרי ואמרתי על +אל+ ראשי העדה לאנשים ולנשים כל מי שירצה ליתן לנשיא הנזכר דרך נדבה הן רב הן מעט ברוך יהיה ואני מחזיק לו טובה בדבר אך בשביל התרת החרם אל תתנו מאומה כי לא תמכר הדת לעינינו ואחרי שנתמנינו על פי אדוננו נגידנו הרב רבינו אברהם להיות בית דין אני וחברי על הקהל ענייני העיר מוטלים עלינו וחטאתם על צוארינו ונסיר מכשול ונמנה במנין ונתיר הענין. ולא מצינו על ענין התרת חרם או תקנה או נדר או שבועה נזכר נשיא כלל כי אם חכם. וכן אמרו חכמים חכם מתיר וכת' אך לשון חכמים מרפא והאי דאמרי' זיל לגבי ר' יהודה נשיאה דלישארי +מ"ק י"ז א'+ לאו מכח בית דוד הוה אך מכח שהיה חכם ראש ישיבה שלארץ ישראל דהוא מצד הבנות בן בנו שלרבינו הקדוש ושמו ר' יהודה הנשיא, וגלוי לפני כל דכאי רוח נמיכות גדולה תורה מן כהונה ומלכות.
 
שאלה ראשונה אם כל הנשיאים הנקראים בשם זה בזמן [הזה] דינם כמו נשיא הכתוב בתורה או הניכר בתלמוד אם לא. כי לפי עניות דעתי אין הפרש ביניהם לשאר העם כי אם הממונה להיות ראש גולה דנקטינן רשותא מיניה כפי מסקנת התלמוד +עי' הוריות י"א ב'+ ושני ראשי גליות לא מוקמינן כדאמרינן +סנהדרין ח' א'+ דבר אחד לדור ואין שני דברין לדור.
 
שנייה אם יוכל נשיא או חכם לנדות תלמיד חכם כמותו ואפילו הפקיר בו דלפי הדעת לא עדיפי כבודם מעבירה שעבר עליה [דקיימא לן תלמיד חכם שסרח אין מנדין אותו בפרהסיא +מו"ק י"ז א'+ ק"ו לכבוד נשיא וחכם וכן פסק הגאון מורינו ורבינו משה אביך זצ"ל בספר המדע +ה' ת"ת פ"ז ה"א+ וכן אם] עבר הנשיא ונידה וחזר החכם ונידהו ואמ' אדרבה איהו גברא ליהוי בשמתא נידוי האחרון נידוי או הראשון.
 
שלישית מי שקורא חבירו ממזר וסיפר אחרי מיטתן שלתלמידי חכמים שלצרפת +בענין מספר אחר מיטתן של ת"ח עי' אוצה"ג ברכות - הפירושים עמ' ק"ב, הראב"ם בתשובתו לא נגע בשאלה זו+ ובדבר שלא נתאמת אצלו בשני עדים כשרים על כל אחד ואחד מהם וקורא לבן תלמיד חכם אחרי מיתת האב ארור בן ארור מה דינו.
 
רביעית מי שקילל את הרבים והחרים כל מי שיהנה רומי +/בכ"י/ יווני+ או צרפתי מנכסיו על לא חמס בכפם ומעכב הרבים מלעשות מצוה ומטה אותם מדרכי החיים מה דינו +/בכ"י/ נוסף: גם זה יורינו רבינו ושכרו כפול מן השמים+
 
חמישית על החרם שהתרתי אני וחברי הממונים בנא אמון וטוען עלי כי גרמתי לו הפסד בזה ומבקש ממני אותו הממון מה דינו. וחרם שהחרימו עשרים איש להתירה אלף עם דייני המדינה. על כל זה יורנו רבנו ושכרו כפול מן השמים.
 
וחלילה לאדוננו נגידנו הרב רבנו אברהם אשר הוא משלשלת התורה מוכתר בנימוסי חכמה ומשרה, שיאמרו עליו בעלי אסופה, כי גברה זרועה של חנופה, וחכימיא מיתיא ובני ספריא לחרפה +עי' סוטה מ"ט סע"א+ אך דיננו בקו צדק יאשור, והיה העקוב למישור, ושלום אדוננו ותורתו.
 
התשובה שהשיב כג"ק יקרת מעלת מרנו ורבנו ואדוננו אברהם בן כג"ק תפארת כותרת מרנו ורבנו ואדוננו החכם המופלא משה איש האלהים תהא מנוחתם כבוד.
 
אדוני החכם הגדול הדיין המעוז המגדול עמדתי על דבריך והבנתי עניניהם וחס ליה לאדם גדול כמותך לחשוד אותי שאני מחניף בדין לאדם בין גדול בין קטן, והכתוב אומ' +דברים א' י"ז+ לא תכירו פנים במשפט וכו' ואתם לא נכנסתם לפנינו לדין אבל זה הנשיא הנכבד הנזכר השם יקים סוכת ביתו ממשפחה גדולה נין מלכים ונכד (גאונים) +נקוד בכ"י /מעליו/ לשם מחיקה+ נביאים שלשלת יחוס והוא בעצמו אדם זקן ויש לו שמועה בארצו ונתגדל בין חכמים ויש בו חכמה ובינה ומפני זה עשיתי בכבודו כפי דרכי ומנהגי בדרך ארץ וגמילות חסדים ודרך אבא מארי זצו"ל =זכר צדיק וקדוש לברכה= שאני מהלך בה והעלמתי עיני ממדותיו ודעותיו ואמרתי אולי שיצא מן הארץ הזאת בשלום וכבוד כאשר יצאו רבים ונכבדים לפניו וכאשר ארכו לו הימים בנא אמון ואירע לשם כל מה שידעת וידעו רבים עד שריחם הקב"ה על אנשי העיר ותיקן ענינם על ידכם אתם הדיינים הנכבדים הקבועים בהסכמת הציבור, והסכמתי על הסכמתם כעס זה הנשיא השם ישקיט כעסו כמו שידעת, וכשבא הנה אצלנו הלכתי אליו והקבלתי פניו קודם שיבוא כבודך וראיתי אותו רתח לבו וגדל כעסו ולא ישמור לשונו מלקלל כשרים בשם ומלדבר עליך ועל חכמי צרפת כמו שאמרת והשקטתי אותו כפי יכלתי ולא שמע עצתי, ואלו שמע עצתי היה טוב לו ולכבוד ביתו ולקחתי עמו כשבאת אתה הנה חכמים והזקנים וחשובים והלכתי אליו לביתו להטיל שלום ביניכם ולהשקיט דברי ריבות ולא רצה אלא עמד בשיטתו והוסיף בכעסו והוציא מפיו חרפות וגדופין ושבועות ודברים שלא ניתנו ליכתב כי אין רצוני לפרסם כעסו וכשלת היום וכו' +הושע ד' ה'+ אם כשל כסהו כלילה +מו"ק י"ז א'+ אע"פ שהוא אינו מכסה עצמו אלא מגלהו כיום ואם הוא כועס עד אשר גרם לעצמו להזדלזל בפני בעלי היראה ובעלי החכמה ואנשי השכל והבינה גם בפני עמי הארץ לא נצא אנחנו מדעתינו ולא נניח דרך יראתינו ומה צורך לנו לזלזל בכבודו ואנחנו חייבים בכבוד ביתו ואע"פ שקנאתי מכעסו וכעסתי על הדברים שיצאו מפיו וגערתי בו על חלול השם שהיה מדבריו בין רבים כאשר למדונו מעתיקי תורתינו +(חז"ל)+ כל מקום שיש חלול השם אין חולקין כבוד לרב +ברכות י"ט ב'+ ואעפ"כ לימדונו ז"ל לעולם תהא שמאל דוחה וימין מקרבת +סוטה מ"ז א'+ וכעסו מזיק לו לא לאחרים הקב"ה יתקנינו ויתקנו ויתקן ישראל כולם בעצה טובה מלפניו ויסיר לב האבן מקרבנו ויתן לנו לב בשר, והנה הוא קובל עלי שכבודך הפקיר בו ואתה קובל עלי שהוא הפקיר בך ובאבתיך ובחכמי צרפת ואני נקי משניכם שלא ישבתם במשפט וביקש כל אחד מכם דינו שהוא אינו רוצה אלא שינדה או יחרים כמו שירצה ולמי שירצה וישמעו ישראל ממנו בלבד הואיל והוא קרוי נשיא ביחוסו לבית דוד בלבד והאמת שאני יודע שהוא התחיל להפקיר בך ובאנשי צרפת כולם כמה הפקרות בעבור שאתה צרפתי. כתבו הגיע לי מנא אמון בזה מעת שהסכימו עליך להיות דיין ומאחר שהיה אוהב אותך ומשבח אותך נהפך לך לאויב בעבור שנקבעת דיין וזה כולו לא יזיק לך ולא לאבותיך ולא לחכמי צרפת קושטא קאי שיקרא לא קאי +שבת ק"ד א'+ וראוי לכבודך להיות כמו שצוו חכמים עלובין ואינן עולבין וכו' +שבת פ"ח ב' וש"נ, עי' מש"כ רבי' בס' אלכפאיה הוצ' ש' רוזנבלט עמ' קצ"ח+ ודי לך להיות חבר לי הנה הוא בעת שיעשה חפצו ויהיה לבו טוב ישבח אותי ובעת כעסו כשלא תעשה עצתו יגנה אותי ואין אני חושש באלו ההבלים מה יוכל לומר עלי היטלתי אימה יתרה על הצבור שלא לשם שמים +עי' ר"ה י"ז א'+ הטתי משפט לקחתי שוחד נטיתי אחרי הבצע נשבעתי לשוא לא יוכל שיאמר לא הוא ולא אחרים עלי אלא שאני משתדל בעבודת אלהי, אלהי ישראל ברוך שמו בכל לבבי ובכל נפשי ומרבה בכריעות והשתחואות וכיוצא בזה מדברים שאין אני מסתתר בהם וכבר כתבתים בחבורי +ראה מה שמביא עפנשטיין בתולדות הראב"ם עמ' ט"ו ואילך מס' אלכפאיה בענין הכריעות בתפלה, ועי' לקמן סי' ס"ב+ ויהא רעוה דכל כי הני מילי מעליאתא תדרשון משמי והנה אנכי משיב על השאלות ששאל כבודך ובכלל התשובה יתבאר תשובת מה שפירש כבודך בתחלת דבריך קודם השאלות.
 
שאלה ראשונה תשובתה ודאי אין קרוי נשיא במשנה ובתלמוד ובשאר דברי רבותינו ז"ל אלא ראש ישיבה הסמוך [בארץ ישראל] שהוא ראש הסנהדרין או מלך ולפי שראשי גליות שבבבל במקום מלכים הם עומדים +עי' רמב"ם ה' סנהדדין /סנהדרין/ פ"ד ה' י"ג+ כמו שאמרו חכמים ז"ל +סנהדרין ה' א'+ לא יסור שבט מיהודה אלו ראשי גליות שבבבל שרודין את ישראל בשבט יקרא ראש הגולה נשיא וכל נשיא האמור בתלמוד אינו אלא ראש הגולה או ראש הישיבה הסמוך בלבד אבל אלו זרע אדוננו דוד ע"ה אין אנחנו קוראים אותם נשיאים מפני שכולם ראשי גליות או ראשי ישיבות אלא הואיל והם מזרע המלוכה והמלך נשיא נקראו נשיאים כמו שיאמרו [היום] בלשון ישמעאלים למי שהוא בן שר או ממשפחת שררה אע"פ שלא נתמנה מימיו על ישראל שום מינוי [קורין לו ריי"ס כלומר בשם אביו] וידוע הוא אצל בעלי השכל והבינה שרוב אלו הכנויים שמכנין בני אדם זה את זה לשון הבאי +/ובכ"י/ שמכנים לאדם זה הוא לשון הבאי+ ופטומי מילי בעלמא +עי' פי' המשניות להרמב"ם פ"ד דבכורות מ"ד שכתב בענין התוארים: שאלו הדברים פטומי שמא בעלמא והולכין אחר הכנוין והייחוסין וכו'+ ובקיאי הדעת ממעטין בהן ושונאין אותן, ואוהבי הגדולה הרודפים אחרי השררה מרבים בהם ואוהבים אותם שהם גדולתם ומעלתם ואע"פ שהתורה קראה לנשיאי השבטים נשיאים ואינן מלכים אלא ראשים וממונים לא ראינו בדברי החכמים קרוי נשיא אלא ראש ישיבה הסמוך וראש הגולה שהוא במקום מלך בלבד ומי שאינו ממונה להיות מלך או ראש גולה אע"פ שהוא מזרע דוד אינו קרוי בכתוב נשיא, ראייה לדבר זה שאמר הכתוב בשלמה +מ"א י"א ל"ד+ ולא אקח את כל הממלכה מידו כי נשיא אשיתנו כל ימי חייו נמצאת למד שנשיאותו תלויה במלכותו לא בייחוסו שיחוסו לא ישתנה בלקיחת המלכות ממנו ומי שהוא ממונה להיות ראש גולה בבבל נשיא קרינן ליה וכן מי שהוא ראש ישיבה סמוך בארץ ישראל נשיא קרינן ליה בין שהיה מזרע דוד כמו שהיה דוד ע"ה ראש הסנהדרין כאשר פירשו בישב בשבת תחכמוני +ש"ב כ"ג ח', עי' ירוש' מכות פ"ב ה"ז (ל"א ד') ואיפשר יואב דכתיב ביה תחכמוני ראש השלישי היה טועה בדבר זה, א"ר תנחומא לסנהדרין ברח, ועי' מו"ק ט"ז ב' יושב בשבת בשעה שהיה יושב (דוד) בישיבה וכו', ועי' סדר אלי' רבה פ"ג (הוצ' פרידמן עמ' ט"ו)+ בין שאינו מזרע דוד כמו שהיה ר' אלעזר בן עזריה נשיא והוא כהן +ברכות כ"ז ב'+ אבל מי שהוא מזרע דוד ואינו לא ראש גולה ולא ראש ישיבה אינו קרוי נשיא אלא כינוי בעלמא לפי שהוא מזרע המלוכה תדע דאנחנו קוראים לקטנים שבהם נשיאים נשיאים בייחוסם ודוקית ההלכה +מו"ק ט"ז א'+ במנודה לנשיא מנודה לכל ישראל אינו על נשיא בייחוסו אלא על נשיא במעלתו שהוא ראש הישיבה הסמוך הקרוי בכוליה תלמודא נשיא שהשני שלו אב בית דין +משנה חגיגה ב' ב'+ ולפיכך מביאים אותו סמוך לנשיא כמו שאמרנו +הוריות י"ג ב+ נשיא שנכנס ואב בית דין שנכנס [והדיא דפירקא קמא דחגיגה +דף ט"ז ב', והוא בפרק ב'+ דקאמרינן התם ראשונים היו נשיאים שניים אב ב"ד] וכל מה שהבאת מן הראיות דמעברינן ליה לנשיא +/ובכ"י/: ואפי' נשיא במעלתו הסמוך מעבירינן ליה+ מפני מיעוט חכמתו +/ובכ"י/: שכלו+ או מפני שמצער ת"ח כמו שהעבירו רבן גמליאל מפני שלא היה בקי בעוקצין כדאיתה בהוריות +דף י"ג ב' /ובכ"י/ נוסף כאן: היינו מיעוט שכלו ועוד מפני מה העבירוהו מפני שציער וכו'+ ומפני שציער לר' יהושע כדאיתה בברכות +דף כ"ז ב'+ זה בנשיא שהוא ראש ישיבה אבל נשיא ייחוס ממה מעברינן ליה מייחוסו הייחוס [לעולם] לא ישתנה ואינו עיקר ממזר /ובכ"י/: דממזר, הוריות י"ג ב' +ת"ח קודם+ להיותו חכם בחכמת התורה אלא לייחוסו והסכמת אנשי מקומו שהם בני בבל [שיסכימו] עליו להיותו ראש גולה בלבד כאשר פירש +/ובכ"י/: [הגאון הצדיק] אבא מארי זצ"ל+ אבא מארי זצ"ל בפירוש מסכת בכורות מפירוש המשנה +פרק ד' משנה ד'+ אבל ודאי צריכים אנו להתנות במנויו עם ייחוסו יראתו לשם ואהבתו לצדק וכניעתו למשפטי התורה ושילך על פי הוראת החכמים ואסור להסכים עליו או לקבל אותו אם לא יהיה כך הואיל ואין מתנין במנויו חכמתו אין מינויו להיות דן משפטי התורה בין ישראל שלא ידונו אלא החכמים בחכמת התורה שנשלמו בהם תנאיי /תנאי/ הדיינים בלבד מקרא מלא הוא הבו לכם אנשים חכמים וג' ואשימם בראשיכם +דברים א' י"ג, עי' רמב"ם ה' סנהדרין פ"ב ה"ז+ אבל מנויו להיותו במקום מלך וזכר למלכות בגלות +רמב"ם ה' סנהדרין פ"ד י"ג+ ולהיותו נותן רשות לדיינים הדנים בין ישראל כדי שיהיו פטורין מן התשלומין אם יטעו בשיקול הדעת כאשר הוא מפורש בגמר' סנהדרין +דף ה' א', ועי' פי' המשניות להרמב"ם לסנהדרין פ"ג מ"א+ אבל ראש הגולה בעצמו אם הוא חכם בקי בחכמת התורה חכם ונבון ירא אלהים ועניו שונא בצע אוהב אמת אהוב לבריות בעל שם טוב +אלה הן שבע המדות שמנה הרמב"ם ה' סנהדרין פ"ב ה"ז+ דן מפני חכמתו ויראתו לא מפני ייחוסו ולא מפני שהוא ראש גולה ואם אינו חכם בחכמת התורה או חכם וחסר אחד מן התנאים שצריכים להם הדיינים אין לו לדון ואינו יכול לכוף ישראל לקבל דיניו ובין שיש לו לדון או אין לו לדון אין לו ולא לראש הישיבה ולא לדיין מדייני ישראל לדון אלא על פי האמת ודרך ההלכה ומי שידון שלא כמשפטי התורה המפורשים במשנה ובתלמוד אין דיניו כלום. ולעניין שני ראשי גליות בדור אחד לא עלת על דעת [אדם דהכי קיימא לן] דבר אחד בדור ואין שני דברים בדור כדאיתה בגמ' סנהדרין +דף ח' א'+ אמ' לו משה ליהושע וכו' ומפני זה דין נשיא [של] יחוס שלא נתמנה להיות ראש גולה או ראש ישיבה בזמן הסמיכה שנפסקה מכמה שנים כדין שאר ישראל +/בכ"י אחרים/ דינו כשאר בני ישראל ואין שום הפרש ביניהם ואם הוא חכם וכו'+ אם הוא חכם דינו ונידויו כדין החכמים ונידויין ואם הוא תלמיד הרי הוא כשאר התלמידים +עי' רמב"ם ה' ת"ת פ"ו הי"ג אבל תלמיד שנדה וכו'+ ואין לנידויו מעלה מפני היחוס אלא אם יהיה ראש גולה בלבד [ויעשה מן הדין של תורה ומה דאמרינן +סנהדרין ק"י א'+ כל החולק על מלכות בית דוד ראוי להכישו נחש דכתיב ויזבח אדוניהו צאן ובקר ומריא עם אבן הזוחלת וכתיב התם +דברים ל"ב כ"ד+ עם חמת זוחלי עפר. פירושו כגון אדוניהו שהיה חולק עם שלמה וכגון נשיא שיהיה חולק במקום שיש ראש הגולה הממונה על פי בית דין ראוי להכישו נחש כי הוא פורץ גדרן של חכמים ופורץ גדר ישכנו נחש] +כ"ה /בכ"י/ עם החתימה: וכתב אברהם בן הרמב"ם ז"ל /בכ"י אחרים חסרים חלקים בסוף התשובה/+
שו"ת רבי אברהם בן הרמב"ם סימן ה
 
והשאלה השנייה אם יוכל הנשיא או החכם לנדות תל' חכמ' כמותו שהפקיר בו.
 
תשובתה תלמ' חכמ' אפילו עבר עבירה שחייבין עליה נידוי אין מנדין אותו כדאמרי' בגמרא +מו"ק י"ז א', ועי' פסחים נ"ב א' ומש"כ רבי' במלחמות ה' קובץ ליפסיא ח"ג דף ט"ז ד+ במערבא מימנו אניגודא דצורבא מרבנן ולא מימנו אשמתא [ועוד קיימא לן ת"ח שסרח אין מנדין אותו בפרהסיא] ולא עדיף כבוד בשר ודם מכבוד שמים (לעולם) [דלעולם] אין מנדין תל' חכמ' אלא אם כן נתחלל שם שמים על ידו כגון שהיו הבריות מרננות אחריו שהוא פרוץ בעריות וכיוצא בזה כההוא צורבא מרבנן דהוו סני שומעניה דשמתיה רב יהודה +מו"ק י"ז א'+ דכל מקום שיש חלול השם אין חולקין כבוד לרב +ברכות י"ט ב'+ וראינו בחכמי המשנה והתלמוד שהגדול מהם ייסר הקטן ממנו בנזיפה וגערה לא בנידוי ולשון שמתא או ארור ולפי זה אין לחכם או לנשיא לקפוץ ולנדות תלמ' חכמ' אחר שהפקיר בו כמו שינדה אחד מעמי הארץ שהפקיר בו ודאמרינן בגמרא דתלמיד חכמים מנדה לכבודו ונידויו נידוי דוקא לעם הארץ כאשר פירש אבא מארי זצ"ל בהלכות תלמוד תורה בספר מדע +פרק ו' הי"ג+ אבל תלמ' חכמים שהפקיר בתלמיד חכמים אחר חכמים אחרים יריאי שמים וחסים על כבוד התורה חוץ משניהם +חוץ משניהם: ליתא /בכ"י אחר/+ יעינו בטענותם וייסרו החוטא מהם בדברים ויגערו בו כפי חטאו ויכניעו אותו לבקש מחילה מחבירו ויפיסו הנעלב כדי שימחול בדרך כבוד לשניהם בצנעה לא בפרהסיא בפני עמי הארץ +עי' רמב"ם ה' ת"ת פ"ז ה"א+
שו"ת רבי אברהם בן הרמב"ם סימן ו
 
והשאלה השלישית על קריאת ממזר וחירוף והקללה. דבר זה קטני התלמידים ידעו התשובה הקורא לחבירו ממזר סופג את הארבעים +קידושין כ"ח א' ועי' תשו' ר' שמואל בן חפני שהובאה בתשו' ר' סעדיה אבן דנאן בחמדה גנוזה הוצ' עדלמן דף ל"א+ והמקלל את חבירו בשם לוקה ארבעים +תוספתא מכות פ"ד ה"ה גמ' מכות ט"ז א'+ ושלא בשם פטור מן המלקות וראוי ליסר אותו כמו +כמו שיראו /עד/ מן הנעלב: חסר /בכ"י/+ שיראו הדינים ואין מלקות אלא בעדים והתראה +רמב"ם ה' סנהדרין פ' ט"ז ה"ד+ ואע"פ כן ראוי ליסר החוטא עד שישוב מחטאו +עי' רמב"ם שם פ' כ"ד ה"ח+ ויבקש מחילה מן הנעלב והמבזה את החכמ' אין לו חלק [לעולם הבא] +עי' סנהדרין צ"ט ב', רמב"ם ה' תשובה ג' י"ד+ ולא חרבה ירושלם עד שביזו בה תלמ' חכמ' +שבת קי"ט ב'+ והמקלל את הרבים מעכב תשובה, [דהיינו אין תשובתו מקובלת לפני הבורא ית' דהוא מכ"ד דברים המעכבים את התשובה] +כ"ה /בכ"י/ עי' רמב"ם ה' תשובה פ"ד ה"ג ותשובות הרמב"ם סי' שס"ז ומה שציינתי שם בהערות+ אוי להם +אוי להם /עד/ מצרות נפשו חסר /בכ"י/+ לרתחנים כמה הם גורמין עוונות לעצמן שומר פיו ולשונו שומר מצרות נפשו +משלי כ"א כ"ג+ הלא מפורש בתלמוד +כתובות ק"ג ב'+ שיהושפט מלך יהודה ע"ה כשהיה רואה תל' חכמ' היה עומד מכסאו ומנשקו ומחבקו ומושיבו בצדו וקורא לו רבי ומרי והוא נשיא ומלך באמת +/בכ"י/ חותם: אברהם ב"ר משה ברבי מיימו' זצו"ל.+
שו"ת רבי אברהם בן הרמב"ם סימן ז
 
והשאלה הרביעית על מי שקילל והחרים מי שיהנה רומי +/בכ"י/: יווני, רומי /הוא/ מארצות רום+ או צרפתי מנכסיו.
 
תשובתה +הנוסח /בכ"י/: תשובה מי שקלל את הרבים כבר הודעתי בתשובות השאלה של מעלה מעכב תשובה אבל מי שקילל והחרים מי שיהנה יוני או צרפתי מנכסיו אין הפרש וכו'+ שאין הפרש בין זה ובין מי שיחרים על מי שיעשה צדקה אם אמרו במנדה מי שאינו צריך נידוי שהוא חייב נידוי כדמפרש בגמרא +מו"ק י"ז א' ובמלחמות ה' להראב"ם (קובץ ליפסיא ח"ג דף י"ז ב'): והמנדה מי שאינו צריך נידוי נדויו אינו נידוי וחייב נידוי כדילפינן ממעשה דריש לקיש דהוה מנטר פרדיסא וכו'+ במעשה דר' שמעון בן לקיש וההוא גברא דאכל תאיני מפרדיסא מה נאמר במנדה עושה מצוה שמצוה לברך אותו ולשבחו ולהחזיק לו טובה ודאי מי שהחרים חרם זה הפיל עצמו בצרה גדולה הקב"ה יחזירו למוטב +/בכ"י/ חותם: וכתב אברהם ב"ר משה ב"ר מימון זצוק"ל, בכ"י /אחר/ נמצאת כאן החתימה עם התאריך י"ג אדר אתקמ"ה לשטרות (תתקצ"ד, /אלף מאתיים שלושים וארבע/).+
שו"ת רבי אברהם בן הרמב"ם סימן ח
 
והשאלה החמישית על ענין התרת החרם +עי' תה"ג ליק סי' מ"א, שערי תשובה סי' ל"ג, קל"ט ושל"ט והלכות פסוקות מה"ג סי' קט"ז ומה שציין שם מילר בהערות בענין התרת חרמים ותשובות הרמב"ם סי' כ"ח וקי"א+ לא ידעתי מה טענה בזה הואיל והתר לדבר מצוה +גיטין ל"ו א', רמב"ם ה' שבועות פ"ו ה"ח וט', ועי' תשובות הרמב"ם סי' ע"ה+ ולהציל העם מן העונש שהיו עוברים על החרם כאשר שמענו מפי אחרים אנשים נאמנים מצוה עשיתם ומכשול מבין ישראל סלקתם ועל אודות הממון שפסקו לו אם הוא נדבה וצדקה או ארוחה ינתן ומה חיסרתם אתם מריה דאברהם תאלי /תלי/ תניא בדלא תניא +שבת כ"ב א' וש"נ+ ואם הממון הפסוק שכר על התרת החרם אוי לדור שישמע בו בין ישראל שילקח שכר על הדינים משנה ערוכה היא +בכורות פ"ד מ"ו, בשינויים, ועי' תשובות הרמב"ם סי' קצ"ד+ הנוטל שכרו לדון דיניו בטלים להעיד עדותו בטלה להזות מימיו מי מערה ואפרו אפר מקלה וכי התרת החרם מותר ליקח עליה שכר מפני שאינה דין בין ראובן ובין שמעון אם התרתו מצוה יותר ולא יזכר בין ישראל שם שכר בזה ואם אינה מצוה אין להתיר אותו והואיל ומצוה היתה התרתו להציל העם מן העונש שכר אתם מקבלים מלפני השם על התרתו לא שכר ממון מן העם שיש בו עברה וחלול שם ואין עליכם בזה שום טענה, ואחר זאת התשובה כולה הוא עלי עד ודיין שקשה בעיני וצער בלבי שלא יהיה לך כבוד גדול לפי חכמתך ומעלתך ומעלת אבותיך, ושלא יהיה לו כפלי כפלים מן הכבוד לפי מעלת יחוסו וכבוד ביתו הגדול אבל הכעס ודעות אחרים מבלבלין אותו ואלו שמע לעצתי ועצת בני הדעה והחכמה היה כבודו וכבוד ביתו ומאחר שאינו שומע מה יש בידנו לעשות לא נוכל ולא נרצה להפיל כבוד ביתו השם יתן לכל ישראל לב בשר ויגלה עיניהם לידע כל נעלם מהם וימול את לבבנו ליראתו ואהבתו ככת' בתורתו +דברים ל' ו'+ ומל' יי' אלהיך את לבבך ואת לבב זרעך לאהבה את יי' אלהיך בכל לבבך ובכל נפשך למען חייך וכן יהי רצון. וכתב אברהם ביר' משה זצוק"ל.
 
נקלת אלמסאיל מן כט אלסאיל ואלגואב מן כט אלמגאוב אדו' הרב הקדוש הנגיד הג' מנו' כב' וקובל דלך +נעתקו השאלות מן כתב יד השואל והתשובות מן כתב יד המשיב אדוננו הרב הקדוש הנגיד הגדול מנוחתו כבוד והוגהו על פיהם.+
 
[הוספה] דברי אדונינו הנגיד רבי' אברהם בן הגאון הרב מורה צדק רבי' משה בן הרב הדיין רבי' מיימו' זצו"ל אינן צריכין חזוק וכך דעתי נוטה כי אין נשיא שיש לו מעלה וגדולה על אחרים כי אם ראש גולה הנסמך בלבד דאפי' בן מלך אמרי' בפרק כהן גדול +סנהדרין י"ח ב'+ דדיינין ליה כהדיוט ק"ו לשאר (הנשיאים) +נקוד לשם מחיקה+ המכנים עצמם נשיאים דאין להם (נשיאים) גדולה כי אם כשאר בני אדם הדיוטות ואם חס ושלום נדה אותו המכונה נשיא שום אדם שלא על דבר עבירה וחזר האחרון ואמ' לו אדרבה האחרון נדוי והראשון אינו נדוי +הב"י יו"ד סי' של"ד מביא בשם הקונדריסין גבי מנדה מי שאינו חייב נדוי: ודאי זה איש שנהג שררה לעצמו או מתוך ממונו או מתוך יחסותו בלא תורה ועבדי ליה איזה זילותא לא יכול לנדויי משום כבודו דדוקא תלמיד או חכם שתורתו אומנותו אבל מי שאינו בן תורה לא הילכך אם נדה וא"ל חברי' אדרבה שלו אינו נדוי ושל חבירו נדוי ע"כ.+ וכתבתי אני הצעיר אפרים ב"ר אליעזר זצו"ל. [וזה נוסח תקנת בני קהל עכו ת"ו בב"א] +השלמתי עפ"י /כ"י אחר/ וכן כל שינויי נוסחאות דלקמן+ אחרי שראינו התקנה וההסכמה הכתובה בשאילות ובתשובות הכתובות למעלה שהתקינו והסכימו עם אדונינו הנגיד רבי' אברהם בן הגאון הרב מורה צדק רבי' משה בן הרב הדיין רבינו (משה בר') מיימון זצ"ל וחכמי ארץ מצרים בני ישיבתו +[ישמ' ה']+ ראינו גם אנחנו בני קהל עכו דבגבול נחלת אשר כי דבריהם נכונים וכנים ונכוחים למבין וישרים למוצאי דעת על כן הסכמנו גם אנחנו לתקן גם אותה התקנה בארץ הזאת שלא יהא שום אדם לא נשיא ולא חכם רשאי לנדות ולהחרים שום בר ישראל כי אם על פי שלשה +שלשה חסר שם /כ"י אחר/+ חשובי העדה שבכל עיר ועיר ולאחר שיסכימו השלשה לנדותו כי מצאו בו דבר עבירה בעדות ברורה וכל המנודה ובא לשאול ואם נדוהו כראוי אל מקום שימצא שם חכם אם ישוב ויתקן את אשר עיותו יקבלוהו ואם ראוי לקונסו ממון על מה שעשה לא ינתן אותו הקנס לא למנדה ולא לבא מחמתו כי אם לעניים או לכנסיות ומי שיעבור על זאת ההסכמה והתקנה וינדה שלא בהסכמת חשובי העיר נדויו אינו נדוי וחשוב כחרש הנשבר שאין בו ממש ועמלו ישוב בראשו ומי שיסכים עמנו תבא עליו ברכה וכתב יעקב בן הגאון רבנ' שמשון ז"ל. [יוסף בר' מתתיא תנצב"ה] +ההשלמה עפ"י /כ"י אחר/+ יצחק בן הגאון רבי' יצחק זצ"ל. [אביתר ברבי יוסף רי"ת. פרחיה ברבי שמואל נ"ע]. יהוסף בן הרב רבינו גרשום זצו"ל [שמואל הכהן ברבי אליעזר הכהן זצו"ל. נחמיה ברבי נתניה תנצב"ה. יהודה בן הרב רבינו יוסף זצו"ל. אברהם בן הרב רבינו יחיאל זללה"ה. אליעזר בן הנדיב רבינו יעקב זצו"ל].
שו"ת רבי אברהם בן הרמב"ם סימן ט
 
גם אלו שאלות שבאו ממקומות שונים אל שער [בית] דינו של אדוננו אברהם הרב הקדוש מנוחתו כבוד.
 
שאלה ילמדנו רבנו מה שנאמר +יהושע ה' ב'+ ושוב מול +בפסוק: מל+ את בני ישראל שנית. ולא היו מלים בראשונה ומה אפוא רוצה לומר שנית. יורנו אדוננו.
 
התשובה שנית ר"ל ביחס למה שהיה בענין המילה במצרים לאבותיהם של אלו. כי רבם הפרו ברית מילה במצרים, ונצטוה משה למולם לפני אכילת פסח מצרים +ב"ר פר' מ"ו ג': במצרים בא משה ומלן+ ושנית ר"ל כשם שצויתי למול כלם במצרים כך צויתי שימולו עכשיו כלם, לא שהנמולים ימולו פעם שנית +עי' קהלת שלמה לרש"א וורטהימר עמ' מ"ד, אוצה"ג יבמות עמ' /קס"ז/ ואמרו חכמים שנית ליוצאי מצרים, וכן בהגהת ר' בנימין בס' הגלוי לר"י קמחי עמ' /כ"ז/: וכן שוב מול את בני ישראל שנית ואע"פ שלא מלו מעולם הואיל ומלו אבותיהם, ועי' פי' ר' תנחום ירושלמי ליהושע הוצ' הארבריקר עמ' /ו' - ז'/+
 
ויש אומרים +שמו"ר פי"ט סי' ה', שהש"ר פ' הנה מטתו (ג' ז'): ויש אומרין יהושע היה מוהל, ועי' יתר המקורות שציין תיאודור ב"ר עמ' תס"ד+ שיהושע עליו השלום עסק בענין המילה במצרים ונצטוה שיעסק בו גם כן לפני הכניסה לארץ, ושנית ביחס ליהושע לא ביחס לנמולים +כדאי להעיר שרבי' לא הזכיר את דרש הגמ' יבמות ע"א ב' מאי שנית לאקושי סוף מילה לתחילת מילה וכו', עי' במבוא+ וכתב אברהם ביר' משה זצו"ל.
שו"ת רבי אברהם בן הרמב"ם סימן י
 
שאלה ילמדנו רבנו מה שאמרה התורה במספר מקומות +בראשית כ"ו ל"ג; ל"ב ל"ג; מ"ז כ"ו, דברים ב' כ"ב; ג' י"ד; ל"ד ו', יהושע ד' ט'; ה' ט'; ו' כ"ה; י"ג י"ג; ז' כ"ו; ח' כ"ח, כ"ט; ט' כ"ז; י"ד י"ד, ועוד ועוד+ עד היום הזה מהו הגבול הקצוב בכתוב זה. יורנו אדוננו.
 
התשובה מה שאמר עד היום הזה רומז אל זמן מתן תורה +בכדומה לזה נמצא בפי' רבי' עה"ת לבראשית ל"ו ואלה תולדות עשו וכו': פי אואם אלתשריע (בימי מתן תורה), עי' עפנשטין תולדות ראב"ם עמ' /נ"ב/ העמ' /ב'/+ או כתיבת אותה הנבואה. אלא שלפעמים ענין שנאמר בו עד היום הזה הוא חובה אחרי היום ההוא שנרמז אליו, כדבר שנאמר בגיד הנשה על כן לא יאכלו בני ישראל את גיד הנשה וכו' +בראשית ל"ב ל"ב+ וזאת היא מצוה לדורות +עי' ספר המצות שורש ג' ומל"ת קפ"ג, /רמב"ם/ ה' מאכלות אסורות פ"ח ה"א+ כמבואר בקבלה +משנה חולין פ"ז מ"א (דף פ"ט ב').+ וכתב אברהם ביר' משה זצו"ל.
שו"ת רבי אברהם בן הרמב"ם סימן יא
 
שאלה ילמדנו רבנו ויקרב את ישראל לשבטיו וילכד שבט יהודה +יהושע ז' ט"ז.+ איך היא ההקרבה. יורנו אדוננו.
 
התשובה יוכל להיות זה בגורל +ירושלמי סנהדרין פ"ו ה"ג (כ"ג ב'), בבלי סנהדרין מ"ג ב', במד"ר פכ"ג ו', תנחומא וישב אות ב' ומסעי אות ה', תנחומא בובר מסעי ד' (דף פ"ב), ילקוט יהושע ר' י"ח, וכן בסדא"ר פ' י"ח (הוצ' פרידמן עמ' /ק"ב/)+ ויוכל להיות באורים ותמים +תנחומא וישב ב': באותה שעה נסתכל יהושע בי"ב אבנים שבאבני אפוד וכו', פרקי ר"א פ' ל"ח, ילקוט יהושע שם, ועי' תוס' סנהדרין מ"ג ב' ד"ה אל תוציא לעז+ והקרוב שהוא בגורל. וכתב אברהם ביר' משה זצו"ל.
שו"ת רבי אברהם בן הרמב"ם סימן יב
 
שאלה ילמדנו רבינו הגורלות מה הם, ואיך צורת עשייתם, כמו שאומרים נפילת הגורלות +כ"ה בכ"י, עי' המקורות לעיל סי' יא, /הערה ב'/+ וכיוצא בזה.
 
התשובה הגורל, הוא הנקרא בלשון ערבי אלקרעה, נעשה או בפיתקות /בפתקאות/ שיכתבו עליהן שמות או בלוחות וכיוצא בהם +עי' משנה יומא פ"ג מ"ט (דף ל"ז א'), רמב"ם ה' ע"ז פי"א ה"ה ותשו' הרמב"ם סי' שע"ד.+ ויש בו סמך מה על ידיעת הנעלם +ידיעת הנעלם מיוחסת דרך כלל לאל בלבד, אך אולי כאן הכונה שהטורף בגורל יש בו קצת ממדה זו [ג], - עי' בס' השרשים לר"י בן ג'נאח הוצ' בכר עמ' /ט"ו/ ערך אוב: אוב וידעוני זה שם לקצת המלאכות האסורות לנו אשר היו בעליהן דורשין בהן ידיעת הנעלם לפי סברתם+ שאין אנו מבינים את אמתתה. +השאלה בענין זה חסרה לפני'.+ ואולם בניו ובנותיו של עכן לא נסקלו ולא נשרפו כמו שיעלה על הדעת בתחילה לפי לשון הכתוב +יהושע ז' כ"ד, כ"ה: וישרפו אתם באש ויסלקו /ויסקלו/ אתם באבנים+ אלא לוקחו לשם לראות בסקילתו למען יהיה בזה רדוי והפחדה לשאר ישראל +סנהדרין מ"ד א': אלא לרדותן, תנחומא מסעי ה' (הוצ' בובר ד'): בממונו הכתוב מדבר וכו', אבל בפדר"א פ' ל"ח ובילקוט יהושע ר' י"ח איתא ששרפו את בניו ובנותיו ממש, ועי' פי' רבי' עה"ת על פוקד עון אבות שכ' שהוא סוד, עפנשטין תולדות ראב"ם עמ' /מ - מ"א/. וראה מה שהביא ר' שלמה אסתרוק במדרשי התורה עמ' /קס"ט - ק"ע/ בשם הרמב"ם בענין קרח על ותבלע אותם ואת בתיהם. ועי' פי' ר' תנחום ירושלמי ליהושע עמ' /ט"ו - ט"ז/.+ ושורו וחמורו וצאנו נסקלו כמו שור הנסקל לשם רדוי גם כן +סנהדרין שם /מ"ד/: הראוי לשרפה לשרפה הראוי לסקילה לסקילה.+ וכתב אברהם ביר' משה זצו"ל.
שו"ת רבי אברהם בן הרמב"ם סימן יג
 
ילמדנו רבינו ספר הישר +יהושע י' י"ג, ש"ב א' י"ח+ וספר מלחמות יי' +במדבר כ"א י"ד+ מה ענינם.
 
תשובה יש אומרים בדרש שספר הישר הוא התורה +ירושלמי סוטה פ"א ה"י (י"ז ג'), בבלי ע"ז כ"ה א'+ ושהרמז אל זה בתורה חלום יוסף והנה השמש והירח ואחד עשר כוכבים משתחוים לי +בראשית ל"ז ט', עי' ב"ר סוף פ"ו: מאי ספר הישר וכו' לא כך ראה אותך אבא בחלום והנה השמש והירח וגו' (הוצ' תיאודור עמ' /נ'/).+ והנכון כפי שנראה לי שספר הישר וכמו כן ספר מלחמות יי' ספרים כוללים גלגולי קורות ישראל לפרטיהם, ואבדו בגלות +ראב"ע לבמדבר כ"א י"ד: בספר מלחמות ה' ספר היה בפני עצמו וכו' כי ספרים רבים אבדו ואינם נמצאים אצלנו. ועי' פי' ר' תנחום ירושלמי שם עמ' /כ"ו/.+ וכתב אברהם ביר' משה זצו"ל.
שו"ת רבי אברהם בן הרמב"ם סימן יד
 
שאלה ילמדנו רבינו מה פרוש הכתוב הגל הזה והמצבה וכו' +בראשית ל"א נ"ב, אמנם לפי סדר השאלות נראה שכונת השואל היתה ליהושע כ"ד כ"ז הנה האבן הזאת תהיה בנו לעדה. עי' לקמן /בהערות/.+ העדותי בכם היום את השמים ואת הארץ +דברים ד' כ"ו.+ יורנו אדוננו.
 
תשובה אין הכונה בשום אחד מאלה שהארץ או האבן או הגל יעידו אלא שיהיו סימנים לבני אדם שיזכרו על ידיהם לשם מה הוקמו אלה והרי הם כמו עדים +ראב"ע דברים ד' כ"ו: והנכון להיותם עדים שיראום תמיד וכו' וכן האבן הזאת תהיה בנו לעדה. ועי' מדרש קהלת זוטא הוצ' בובר עמ' /פ"ז/ ופי' רבי' עה"ת לבראשית כ"ח י"ח בענין הקמת מצבה עפנשטין שם עמ' /נ/. ועי' הרכבי חדשים גם ישנים /עשר/ (גרץ - שפ"ר ח"ה) עמ' /כ"ב/ סי' ב'.+ וכתב אברהם ביר' משה זצו"ל.
שו"ת רבי אברהם בן הרמב"ם סימן טו
 
שאלה ילמדנו רבנו מה פרוש מה שאמר יתברך לגדעון +שופטים ו' כ"ו+ ולקחת את הפר השני והעליתם +בפסוק: והעלית+ עולה בעצי האשרה. והנראה שהיא, כלומר האשרה, היתה של עבודה זרה. יורנו אדוננו.
 
תשובה הוראת שעה לפי צווי אלוהי לשם שרפת האשרה ומחיית זכרה +ירושלמי מגילה פ"א י"ד (ע"ב ג') ובבלי תמורה כ"ח ב', ועי' ילקוט אחרי מות ר' תקע"ט.+ וכיוצא בו בלי צווי אלוהי זמני על דרך הוראת שעה אינו מותר כי עצי האשרה אסורין בהנאה +ע"ז מ"ט ב', רמב"ם ה' ע"ז פ"ז י"ג.+ וכתב אברהם ביר' משה זצו"ל.
שו"ת רבי אברהם בן הרמב"ם סימן טז
 
שאלה ילמדנו רבנו מה ענין עפלים ותקרי טחורים +דברים כ"ח כ"ז, ש"א ה' ו', ט', י"ב; ו' ד' ה'+ וכיוצא בהם ואותיות שצורתן משונות והתלויות והנקודות ורב וזעיר ומה שנקרא ואינו נכתב +תוספתא סוף פ"ג דמגילה, גמ' מגילה כ"ה ב', מס' סופרים פ"ט ה"ח, ועי' נדרים ל"ז ב', רמב"ם ה' ס"ת פ"ז הי"א, וראה אוצה"ג מגילה עמ' /פ"ג/+ היש לזה טעם או לא.
 
תשובה אלו הם דברים שנמסרו לנו בקבלה +עי' רמב"ם שם /הל' ס"ת פ"ז/ ה"ח: ויזהר באותיות הגדולות וכו' כמו שהעתיקו הסופרים איש מפי איש, ועי' לקמן סי' צ"א+ וסודותיהם סתומים ממנו ואין אנו יודעים טעמיהם לפי אמתתם +עי' בתשובת הרמב"ם ע"ד התגין. ב"ג בהצופה להמגיד שנה ה' גליון ו' - י"ל פישמן חיי הרמב"ם (ירושלם תרצ"ה) עמ' קע"ד - קע"ה: ולא נדע להם סיבה וכו'. בענין הסודות עי' לקמן סי' כ"ד /בהערות/.+ וכתב אברהם ביר' משה זצו"ל.
שו"ת רבי אברהם בן הרמב"ם סימן יז
 
שאלה ילמדנו רבנו מה ענין האפוד שעשה גדעון +שופטים ח' כ"ז+ עד שקרה על ידו מה שקרה. יורנו אדוננו.
 
תשובה גדעון לא עשה האפוד שיהיה עבודה זרה ויעבדו לו אלא שיהיה לעצמו זכרון בתוך ישראל +עי' גם לקמן סי' כ"ט.+ והיה זה משגה ממנו, שגיאות מי יבין. ואירע על ידו המכשול הגדול בעבודת מי שעבד לו מישראל, ואם כי לא היה מתכון לכך +ירושלמי שבת פ"ט ה"א (י"א ד') וע"ז פ"ג ה"ח (מ"ג ב'), ילקוט שופטים ר' ס"ד: ואעפ"י שעשאו לשם שמים היה למכשול לכל ישראל וכו', ועי' ב"ר פ' מ"ד וס"ב (תיאודור עמ' /תת"ב/ וש"נ).+ וכתב אברהם ביר' משה זצו"ל.
שו"ת רבי אברהם בן הרמב"ם סימן יח
 
שאלה ילמדנו רבנו מה פרוש מה שנאמר בשמשון וסר ממני כוחי +שופטים ט"ז י"ז.+ היתחייב מזה שכל נזיר יהיה בו כח מופלג כמו שהיה כחו של שמשון. יורנו אדוננו.
 
תשובה אינו מתחייב שיהיה זה בכל נזיר. אלא הענין הזה היה מיוחד לו בסיוע אלוהי שנצמד אליו למען יהיה מושיע ישראל. ותנאי ההשגחה הזאת היא שידבק בעבודת האל, וההדבקות היותר חזקה היא שיהיה נזיר אלהים. וכתב אברהם ביר' משה זצו"ל.
שו"ת רבי אברהם בן הרמב"ם סימן יט
 
שאלה ילמדנו רבנו פרוש מה שנאמר במיכה +שופטים י"ז ג'+ הקדש הקדשתי את הכסף ליי' מידי לבני +לבני, נוסף בגליון+ לעשות פסל ומסכה. איך האמונה הזאת. יורנו אדוננו ושכרו כפול.
 
תשובה כבר בארו חכמינו ז"ל +שבועות ל"ה ב', מס' סופרים פ"ד ה"ז, ורבי' פסק כת"ק דר"י ור"א כמו שפסק גם הרמב"ם ה' יסודי התורה פ"ו ה"ט+ שכל שם הנזכר במעשה מיכה חול. ומה שאמרה הקדשתי את הכסף ליי' כונתה שיעשה פסל ומסכה. וזה מכפירתם אשר בסבתה נעשו הם ונענשנו אנו אתם.
שו"ת רבי אברהם בן הרמב"ם סימן כ
 
שאלה ילמדנו רבנו מה פרוש הכתוב ממשפחת יהודה והוא לוי +שופטים י"ז ז'.+ איך יתכן שיהיה לוי וממשפחת יהודה. יורנו אדוננו.
 
תשובה יוכל להיות היחס אל בני לוי ומגוריו וחנוכו אצל משפחת יהודה +עי' ב"ב ק"ט ב' ומדרש הגדול שמות עמ' /נה/.+ וכתב אברהם ביר' משה זצו"ל.
שו"ת רבי אברהם בן הרמב"ם סימן כא
 
שאלה ילמדנו רבנו מה פרוש הכתוב ויקח לו אשה פלגש +שופטים י"ט א'.+ ואומר ותזנה עליו פילגשו +שם י"ט ב'.+ איך לקחה ואיך היה מותר להחזירה אחר הזנות. יורנו אדוננו ושכרו כפול.
 
תשובה החכמים ז"ל בארו +סנהדרין כ"א א+ שאשה בכתובה וקידושין ופילגש בלא כתובה ולא קדושין +כן גם לשו' הרמב"ם ה' מלכים פ"ד ה"ד, ודלא כגי' ה"ה ה' אישות פ"א ה"ד, עי"ש בכ"מ, ועי' ספר המצות הוצ' ר"ח העליר מל"ת שס"ד ושם הערה ה', מכאן גם ראיה שהתשובה סי' א' מס' מגילת סתרים שהו"ל הירשפלד בספר היובל ברלינר (ר' מרגליות תולדות ראב"ם עמ' /ל"ו - ל"ז/) אינה לרבי', עי' במבוא, ועי' הערת י"ג אפשטיין בתרביץ ז' א' /נ"ו/ הע' /קל"ז/+ והיא, ר"ל הפילגש, אסורה ואינה מותרת אלא למלך, ולשאר ישראל אסורה +רמב"ם ה' מלכים שם /פ"ד ה"ד/ ועי' כ"מ ה' אישות שם.+ ואותו איש עבר עברה בלקחו פילגש. ושהחזיר אותה אחרי זנותה פריצות היא +רבי' פירש המקרא כפשוטו דבזנות ממש מיירי, ודלא כדרש הגמ' גטין ו' ב' ופי' ר"ח שהובא בתוס' שם ד"ה זבוב, ועי' בספר השרשים לריב"ג הוצ' בכר עמ' /קל"ד/ ערך זנה: ותזנה עליו וכו' נטתה דעתה מעליו כלו' מאנה בו+ אף על פי שלא נאסרה עליו בזנותה לפי דקדוק ההלכה הואיל ולא היתה אשתו בכתובה וקידושין. והם היו אז כמו פריצים, כמו שנאמר באותו ספור +שופטים כ"א כ"ה+ בימים ההם אין מלך בישראל איש הישר בעיניו יעשה. וכתב אברהם ביר' משה זצו"ל.
שו"ת רבי אברהם בן הרמב"ם סימן כב
 
שאלה ילמדנו רבנו מה פרוש הכתוב +ש"א י"ג א'+ בן שנה שאול במלכו וגם מה שנאמר +שם י"ח י'+ ותצלח רוח [אלהים] רעה אל שאול ויתנבא. יורנו אדוננו.
 
תשובה ר"ל בזמן המאורע ההוא או התאריך ההוא היתה לשאול שנה אחת של מלכות. וככה באר רבינו סעדיה ז"ל +בפירושו לשמואל שאיננו בידינו+ והחכמים ז"ל אמרו באחת מן הדרשות +ירוש' ביכורים פ"ג ה"ג (ס"ה ד'), בבלי יומא כ"ב ב', מדרש שמואל פי"ז א' (הוצ' בובר עמ' מ"ח), ילקוט שמואל ר' קי"ז.+ כבן שנה שלא טעם טעם חטא. ובעל התרגום אמר כך בפרוש +ת"י: כבר שנא דלית ביה חובין כן שאול כד מלך.+ ורוח רעה היא אד /א' צרויה/ של מרה שחורה דומה לשגעון +עי' פינסקר לקוטי קדמוניות עמ' קל"ד.+ ומה שאמר ויתנבא אינו מתכוין בזה כאן לנבואה, ובעל התרגום אמר ואשתטי. וכתב אברהם ביר' משה זצו"ל.
שו"ת רבי אברהם בן הרמב"ם סימן כג
 
שאלה ילמדנו רבנו מאיזו סבה לא הכירו שאול ואבנר את דוד בשובו מהכות את גלית ושאל שאול בן מי זה וכו' +ש"א י"ז נ"ה.+
 
תשובה לא שלא ידעו אותו אלא שאל שאול על יחוסו אם הוא מפרץ או מזרח ואמר אבנר שאינו יודע זאת בברור. החכמים ז"ל בארו זה בתלמוד. +יבמות ע"ו ב', ועי' מדרש שמואל פ' כ"ב א' (בובר עמ' נ"ה) ומדרש רות רבה פ"ד פ' ויאמר בעז, ילקוט שמואל ר' קכ"ז.+ וכתב אברהם ביר' משה זצו"ל.
שו"ת רבי אברהם בן הרמב"ם סימן כד
 
שאלה ילמדנו רבנו את פרוש +ש"א י"ט כ"ד.+ ויפשט גם הוא בגדיו ויתנבא [גם הוא] לפני שמואל ויפול ערום כל היום ההוא וכל הלילה. יורנו אדוננו.
 
תשובה פשיטת בגדיו הוא פשיטת בגדי המלכות למען יצא ממראה הגדולה ולבושה ויכנס בצורת העניות והשפלות. וזהו סוד +עי' גם לעיל סי' י"ו ולקמן סי' ל' ומ"ג. ע"ד דעת רבי' בענין הסודות עי' מש"כ עפנשטיין תולדות הראב"ם עמ' /ס"ז/ ורוזנבלט במבוא לספרו /האנגלי/ ניו - יורק /אלף תשע מאות עשרים ושבע/. ועי' מלחמות ה', קובץ ליפסיא ח"ג דף ט"ז א'.+ וכתב אברהם ביר' משה זצו"ל.
שו"ת רבי אברהם בן הרמב"ם סימן כה
 
שאלה ילמדנו רבנו אל מי מתיחסים דואג האדומי +ש"א כ"א ח'+ ואוריה החתי +ש"ב י"א ג' ואילך+ ועבד מלך הכושי +ש"ב י"ח כ"ט.+ יורנו אדוננו ושכרו כפול.
 
תשובה דואג האדומי ואוריה החתי ועבד מלך הכושי אינם מיחס ישראל אלא גרים הם. ואבא מארי זצו"ל היה סובר שאוריה החתי גר תושב +זה תמוה, עי' קידושין ע"ו ב' דיתיב בחת, משמע דמישראל הוה, ובפי' המשניות קידושין פ"ד מ"ה כתב הרמב"ם דמלכי בית דוד לא היו מוציאין למלחמה אלא מיוחסים כדי שתהא זכות אבותם מסייעתן, וכן בתשובות הרמב"ם סי' שנ"א דבמלחמת בית דוד כל אנשי הצבא בחזקת צדיקים היו, ועי' ה' איסורי ביאה פי"ג הט"ו וה' מלכים פ"א ה"ד, וצ"ע, [עיין תשב"ץ ח"ג סי' צ"ו, - ש"ל].+ ויש אומרים שדואג מן ישראל אלא שהוא נתחנך בארץ אדום +ילקוט שמואל א' רמז קל"א: ולמה נקרא שמו אדומי ריב"ל אמר על שם עירו וכו'.+ ויש אומרים שהוא גר אדומי. וכתב אברהם ביר' משה זצו"ל.
שו"ת רבי אברהם בן הרמב"ם סימן כו
 
שאלה ילמדנו רבנו מה פרוש מה שאמר +ש"א כ"ה מ"ד+ ושאול נתן את מיכל בתו (את) [אשת] דוד לפלטי בן ליש אשר מגלים. האם גרשה אדוננו דוד אם לא ואם לא גרשה, איך השיאה אדוננו שאול לאיש אחר והיא אשת איש. ואם גרשה איך היה מותר לאדוננו דוד לתבע מבעלה להחזירה אליו כמו שנאמר +ש"ב ג' ט"ז+ וילך אישה אחריה הלוך ובכה עד בחורים. יבאר לנו באר היטב ושכרו כפול.
 
תשובה אמרו בתלמוד +סנהדרין י"ט ב', ועי' מדרש הגדול בראשית עמ' /תקפ"ה/ וילקוט שמואל א' רמז קכ"ח+ ששאול עליו השלום טעה בדבר זה משנאתו וחשב שקדושי דוד במאה ערלות פלשתים אינן קידושין ונשואיו בטלים מפאת זה ועל כן מסרה לאחר אף על פי שדוד לא גרשה. והוא, ר"ל שאול, טעה בדבר כי ערלות פלשתים ישוו למי שיאכילם לחתול או לכלב או לכיוצא בו יותר מפרוטה ולכן היו נשואי דוד וקדושיו קיימים. ופלטי בן ליש לא קרב אליה כפי שבארו +גמ' שם /סנהדרין י"ט/, ויקרא רבה פכ"ג י', ילקוט ויקרא סוף ר' תקפ"ה, ילקוט שופטים ר' מ"ד ושמואל א' ר' קל"ו.+ ובכיתו מפני שהוצרך להסכים עם שאול בגלוי וחשדו אותו שהיה מסכים עמו גם בסתר לבו +מקור דברי רבי' לא ידוע לי, בגמ' לפני': הלך ובכה על המצוה דאזיל מיניה, וכן הוא בילקוט שמואל שם וכן הביאה הרד"ק לש"ב ג' ט"ז.+ ומשום זה החזירה דוד מפני שעמדה תפוסה בקדושיו ולא היה מגרשה ואף לא קרב אליה אחר. זהו מה שאמרו באותו ענין. וכתב אברהם ביר' משה זצו"ל.
שו"ת רבי אברהם בן הרמב"ם סימן כז
 
שאלה ילמדנו רבינו מה אמתות האוב +ש"א כ"ח+ ומה אמתות מעשהו.
 
תשובה אמתות מעשה האוב לא נדענה +ראה תשו' ר' שמואל בן חפני שהו"ל הרכבי בחדשים גם ישנים ח"ג /ב' - ט"ו/ ומש"כ שריינר /מונטשריפט כרך ל"ה עמ' שי"ד/ ואילך, גינצברג גנזי שכטר ח"א /ש"ד/ ואילך, לוין אוצה"ג חגיגה /ב' - ה'/, אסף מספרות הגאונים /קנ"ח - קנ"ט/ ומאן /טקסטים ומחקרים/ ח"א /שפ"ט - שצ"ב/, ועוד+ אבל מה שנבין ממנה שהיא פעלה דמיונית שיראה בה המת לבעלת אוב ולמי שישאל באוב שאלה במצב הדומה לחלום, כלומר שיש בו הסתלקות מן המציאות, ויראה במצב זה כאלו המת עומד לפניו והוא (השואל) אומר דבר ואף נאמר לו דבר, ויתקיים זה או מקצתו, כמו שיראה אחד ממנו בחלומו כאלו הוא ראה את המת ושאלו והחזיר לו ויפתרו לו את זה ויתקיים. לא ששמואל חיה וקם מקברו באמת, והתבונן שאמר: תעלי לי +ש"א כ"ח ח' אבל בפסוק שם: והעלי לי+ ולא אמר: תחיי לי. והפעולה הזאת אבדה מן העולם, ברוך שעקרה, כי היא מדרכי עובדי עבודה זרה שאיסורה בתורה גדול, וענשה חמור מאד +ספר המצות מל"ת ח' ול"ו, רמב"ם ה' ע"ז פי"א הי"ד+ והיא מחטאות שאול +תנחומא אמור ד' (הוצ' בובר מ"ב), ויקרא רבה פכ"ו ז', מדרש שמואל פכ"ד ז', שוחר טוב מזמור ז': על חמש חטאות מת שאול וכו' וגם לשאול באוב+ שתפסו עליה הכתוב באמרו ושאול לו באוב +צ"ל וגם לשאול באוב, דה"י א' י' י"ג.+ וכתב אברהם ביר' משה זצו"ל.
שו"ת רבי אברהם בן הרמב"ם סימן כח
 
שאלה ילמדנו רבנו מה פרוש הכתוב וישרפו אותם +ש"א ל"א י"ב+ וישרפו עליהם +אין פסוק כזה בכה"ק, עי' מש"כ קירכהיים פי' דברי הימים (פפד"מ תרל"ד) עמ' /נ"א בהערות/ ואפטוביצר /בספרו הגרמני, כתבי הקודש בספרות התורנית ח"א עמ' ע"ח/.+ ומה היא השריפה הזאת. יורנו אדוננו.
 
תשובה וישרפו אותם וישרפו עליהם, כלומר שרפו עליהם כלים וכיוצא בהם +עי' ע"ז י"א א' וש"נ+ כמו שהיו עושים בקבורת המלכים +ד"ה ב' ט"ז י"ד וכ"א י"ט+: בשלום תמות ובמשרפות אבותיך [,,,] ישרפו עליך +ירמיה ל"ד ה', אבל בפסוק שם: ישרפו לך, בתרגום שם: יוקדין עלך, - ישרפו עליך נמצא במ"א י"ג ב'.+ לא שהיו שורפים את העצמות +במקור: האוכל [ג]. ועי' רד"ק שם בש"א שיתכן לפרש ששרפו הבשר וקברו העצמות.+ וכן פרש בעל התרגום +ת"י לש"א ל"א י"ב+: וקלו עליהון כמא דקלן על מלכיא. וכתב אברהם ביר' משה זצו"ל.
שו"ת רבי אברהם בן הרמב"ם סימן כט
 
שאלה ילמדנו רבנו מה פרוש הכתוב +ש"ב י"ח י"ח+ ואבשלום לקח ויצב לו בחייו את מצבת אשר בעמק המלך כי אמר אין לי בן אחרי מה שנאמר +שם י"ד כ"ז+ ויולד +בפסוק: ויולדו+ לאבשלום שלשה בנים ובת אחת. יורנו אדוננו.
 
תשובה הציב את המצבה לפני שהיה לו ילד, ואחר שהציבה נולדו לו הילדים +דלא כדרש הגמ' סוטה י"א א'.+ ומלשון בעל התרגום ע"ה נראה שילדיו מתו בחייו ומשום כך נצרך לעשות לעצמו את המזכרת הזאת. אמר התרגום ארי אמר לית לי בר קיים. ולא הקים מצבת האבן לשם עבודה ויעבור על לאו של לא תקים לך מצבה, אבל למזכרת +עי' לעיל סי' י"ז+ כמו שאמר. וכתב אברהם ביר' משה זצו"ל.
שו"ת רבי אברהם בן הרמב"ם סימן ל
 
שאלה ילמדנו רבנו מה פרוש הכתוב +ש"א ג' ג'+ ושמואל שוכב בהיכל יי' אשר שם ארון יי' +בפסוק: אלהים.+ האם מותר לישון שם. יורנו אדוננו.
 
תשובה אינו מותר לישון בהיכל +רמב"ם ה' בית הבחירה פ"ז ה"ו וה"ט, ועי' ספר המצות מ"ע כ"א.+ אבל השכיבה הזאת אינה לפי פשוטה +גם זה נגד דרש הגמ' קידושין ע"ח ב' ושמואל שוכב במקומו, וכן בת"י: ושמואל שכיב בעזרת ליואי+ אלא היא המצב הראשון בנבואה +לפי דברי הרמב"ם במורה נבוכים ח"ב פרק מ"ה הרי מה שקרה לשמואל בתחלת נבואה נכנס במדרגה הרביעית של הנבואה, עי"ש גם בפרק מ"ד על הפסוק ושמואל טרם ידע את יי', וצ"ע.+ ובמצבי הנבואה יש סודות שאינם מובנים, ומה שניתן להבין מהם אסור לגלותו כיצד אירע. כבוד אלהים הסתר דבר +משלי כ"ה ב'. ועי"ל סי' כ"ד /בהערות/ בענין הסודות.+
שו"ת רבי אברהם בן הרמב"ם סימן לא
 
שאלה ילמדנו רבינו מה טעם ניצחו אנשי הגבעה +שופטים כ' כ' ואילך+ מאחר שיצאה מהם התועבה הגדולה ההיא. יורנו אדוננו.
 
תשובה נצחון אנשי הגבעה על ישראל עונש להם ברוב עבודה זרה כמו שאמרו עליהם השלום +סנהדרין ק"ג ב' וק"י א': בכבודי לא מחיתם על כבודו של בשר ודם מחיתם, ובלשון הדומה ללשון רבי' בתנחומא וישב ב' ובפדר"א פרק ל"ח ובילקוט שופטים ר' ע"ו+ (לפילש) [לפילגש] בגבעה קניתם לשמי הגדול בדן לא קניתם. ומה שאמר +שופטים כ' כ"ג+ עלו אליו אין כלול בו שהם ינצחו עליהם +עי' יומא ע"ג ב' ושבועות ל"ה ב'.+ ובא בקבלה +עי' פרקי דר"א פרק ל"ח: עד שהלכו ונפלו על פניהם ארצה וכו' ועשו תשובה גדולה+ שאחרי שהם נלחמו בבני דן ומחו את זכר פסל מיכה וצמו ובכו ועשו תשובה הובטח להם הנצחון כמו שנתקיים אחר כך. וכתב אברהם ביר' משה זצו"ל.
שו"ת רבי אברהם בן הרמב"ם סימן לב
 
שאלה ילמדנו רבנו מה ענין הקרבנות הקרבים חוץ למקדש כמו שקרה +הכונה כנראה לש"א י"א ט"ו; י"ד ל"ד, ועוד.+ יורנו אדוננו ושכרו כפול.
 
תשובה לא אסרה התורה להקריב בכל מקום כמו שנאמר +דברים י"ב י"ג+ השמר לך פן תעלה עולותיך בכל מקום אשר תראה אלא בזמן שהמקדש יהיה על מכונו כמו שנאמר +שם ה'+ כי אם אל המקום אשר יבחר יי' ואחרי שנבנה המקדש נאסר דבר זה לעולם וגם בזמן החרבן +ספר המצות מל"ת צ', ה' בית הבחירה פ"א ה"ג וה' מעשה הקרבנות פי"ט הט"ו, ועי' מעשה נסים סי' ב'.+ וכתב אברהם ביר' משה זצו"ל.
שו"ת רבי אברהם בן הרמב"ם סימן לג
 
שאלה ילמדנו רבינו מה שאמר +ש"א ו' י"ט+ ויך בעם שבעים איש חמשים אלף איש מה פרוש זה. יורנו אדוננו.
 
תשובה בתחלה שבעים ולבסוף חמשים אלף. הללו מן החשובים והללו מהמון העם +עי' ירוש' סנהדרין פ"א ה"ד (כ' ב'). בבלי סוטה ל"ה ב'. איכה רבתי הוצ' בובר עמ' נ"ד. ורבי' פירש דלא כדרשת חז"ל.+ ביאר זה בעל התרגום באמרו וקטל בסבי בעמא +לפני' בתרגום: בסבי עמא, וכן גרס רש"י ורד"ק+ שבעין גברא ובקהלא חמשין אלפין +לפני': אלפי+ גברא. וכתב אברהם ביר' משה זצו"ל.
שו"ת רבי אברהם בן הרמב"ם סימן לד
 
שאלה ילמדנו רבנו מאיזו סבה קצף אלהים יתעלה על אדוננו דוד כשמנה את ישראל +ש"ב כ"ד. - עי' קהלת שלמה לרש"א וורטהיימר עמ' ע' סי' י"ג.+ יורנו אדוננו ושכרו כפול.
 
תשובה כתוב בתורה +שמות ל' י"ב+ ולא יהיה בהם נגף בפקוד אותם. וכאשר צוה יתעלה למנותם במדבר עשה הכפרה על זה ונתנו איש כפר נפשו ליי' בפקוד אותם. ובא בפרוש שאיסור מניית ישראל שרשו במה שאמר יתעלה ליעקב אבינו על זרעו אשר לא יספר מרוב +בראשית ל"ב י"ב. עי' תנחומא כי תצא פ' ט' (הוצ' בובר עמ' נ"ד) א"ל הקב"ה למשה מנה את ישראל אמר לפניו רבש"ע כתיב והיה זרעך כעפר הארץ וכתיב ושמתי את זרעך כחול הים ועכשו את אומר כן. ועי' פסיקתא דר"כ פ' שקלים (י"ז ב'), ילקוט כי תצא ר' שפ"ו, ס' והזהיר שמות עמ' קי"ד, ועוד.+ ושאול כשמנה מקצת ישראל לא מנאם אלא בהביא כל אחד מהם טלה, ומנה את הטלאים וידע את מספרם ויפקדם בטלאים +ש"א ט"ו ד'. עי' יומא כ"ב ב'. פי' המשניות יומא פ"ב מ"א. ה' תמידין ומוספין פ"ד ה"ד ותשובות הרמב"ם עמ' /שי"ד/.+ ואמר בעל התרגום ומנין +לפני' בת"י: ומנינון+ באמרי פסחיא. וכאשר מנאם דוד ע"ה בלי אמצעי, לא טלאים ולא דבר אחר, קצף עליו בעבור זה. וכתב אברהם ביר' משה זצו"ל.
שו"ת רבי אברהם בן הרמב"ם סימן לה
 
שאלה ילמדנו רבנו מה פרוש מה שאמר על אדוננו שלמה +מ"א ה' י"ב+ וידבר שלשת אלפים משל ויהי שירו חמשה ואלף. האם המשלים והשיר האלה עדיין נמצאים באומה או אבדו. יורנו אדוננו ושכרו כפול.
 
תשובה לפי עניית דעתי אין אלה ספריו עליו השלום הנמצאים. כי מאמריו ע"ה החכמיים אין כלם נמצאים אצלנו, כדברו על הצמחים והחיות אשר פרש הכתוב שהוא דבר עליהם כמו שאמר +שם י"ג+ וידבר על העצים וכו'. אין בידינו שום דבר מהם, ואפשר שהם אבדו מן האומה בגלות +דלא כדרש הגמ' עירובין כ"א ב'.+ וכתב אברהם ביר' משה זצו"ל.
שו"ת רבי אברהם בן הרמב"ם סימן לו
 
שאלה ילמדנו רבנו אם חורב הנזכר בכתוב הוא סיני הנזכר גם כן. יורנו אדוננו ושכרו כפול.
 
תשובה לשון חכמינו +תנחומא במדבר ז' (בובר עמ' ד'), שמות רבה פ' ב', במדבר רבה פ' א', ילקוט תהלים ר' תשצ"ו, ועוד+ הוא חורב הוא סיני. ולשון התורה מורה על זה. ושמו העיקרי אומרים שהוא חורב ונקרא גם כן סיני. וכתב אברהם ביר' משה זצו"ל.
שו"ת רבי אברהם בן הרמב"ם סימן לז
 
שאלה ילמדנו רבנו מה פרוש מה שאמר על מלך מואב +מ"ב ג' כ"ז+ ויקח את בנו בכורו +בפסוק: הבכור+ אשר ימלוך תחתיו ויעלהו עולה על החומה ויהי קצף גדול על ישראל. מה חטאו ישראל בזה כל כך שהיה עליהם הקצף. יורנו אדוננו ושכרו כפול.
 
תשובה אומרים שחטאם היה שלחצוהו כשגברו עליו והכריחוהו לכך. והיתה חובה עליהם מאחר שהגבירם אלהים יתעלה עליו שלא ישכחו מדת הרחמים וישאירו לו איזו שארית. אומרים שזאת היא סבת ענשם. ואפשר שיש בזה סבה אחרת +גם כאן עזב רבי' את דרש הגמ' סנהדרין ל"ט ב', הובא גם בילקוט מלכים ב' רמז רכ"ז ובסדר אלי' רבה פ"י (הוצ' פרידמן עמ' /מט - נ/). ועי' קהלת שלמה לרש"א וורטהימר סי' ו' (עמ' י"א - י"ג).+ וכתב אברהם ביר' משה זצו"ל.
שו"ת רבי אברהם בן הרמב"ם סימן לח
 
שאלה ילמדנו רבינו מה פרוש הכתוב +מ"ב ח' י'+ ויאמר [אליו] אלישע לך אמור לו חיה תחיה והראני ה' כי מות תמות +בפסוק: כי מות ימות.+ נראה מזה כאלו הוא דבור שיש בו סתירה. יורנו אדוננו ושכרו כפול.
 
תשובה אין בזה סתירה. ופרוש חיה יחיה +צ"ל תחיה+ אם לא יבוא עליו מקרה בלעדי המחלה. וכן היה. כי הוא מת בהריגה, כי הרגו חזאל, כמו שפורש במקרא +שם ט"ו. וכן פירש רד"ק: כלו' מן החולי יחיה אם לא יומת אבל הראני ה' כי מות ימות הבין חזאל כי רצה לומר לו שהוא ימיתהו.+ וכתב אברהם.
שו"ת רבי אברהם בן הרמב"ם סימן לט
 
שאלה ילמדנו רבנו מה פרוש הכתוב +מ"ב י"ג כ"א+ ויגע האיש בעצמות אלישע ויחי ויקם על רגליו. האם חי המת ההוא בקרבת עצמות אדוננו אלישע כפי שנראה מפשוטו של מקרא או לא. יורנו אדוננו.
 
תשובה כן, חי וקם והלך. והנסים אין לפרשם בדרך העברה אלא כל נס הנזכר בתורה או הנכתב על ידי הנביאים קרה כמו שנאמר +במאמר על אודות דרשות חז"ל כתב רבי' (דף מ"ג ב'): שהרי הם ז"ל (חז"ל) מפרשים פסוקים מדברי הנביאים על דרך זה (ר"ל שלא על פי פשוטם) ראה מה שאומרים בפסוק הוא הכה את הארי וכו' והוציאוהו מפשוטו עם היות הנביאים אומרים אותו בלשון פשוט כאלו אין בו ענין שני, ואין רצונו לומר כי פסוקים אלו יש להם עכ"פ פי' אחר חוץ מפשוטם וכו'.+ ובא באחד הפרושים +עי' סנהדרין מ"ז א' אין קוברין רשע אצל צדיק וכו' דתניא על רגליו עמד ולביתו לא הלך, וכן חולין ז' ב', ילקוט מלכים רמז רל"ג ועוד, ועי' רד"ק שם+ שהמת ההוא אמרו עליו שלא חי אלא מפני שלא היה ראוי שגויתו תשאר בקבר אלישע ע"ה לכבודו של אלישע. ודבר זה אין עליו עדות פסוקה. וכתב אברהם ביר' משה זצו"ל.
שו"ת רבי אברהם בן הרמב"ם סימן מ
 
שאלה ילמדנו רבנו מה פרוש הכתוב +מ"ב י"ז ל"ג+ את יי' היו יראים ואת אלהיהם היו עובדים ואומר +שם ל"ד+ אינם יראים את יי'. יורנו אדוננו.
 
תשובה את ה' היו יראים קצת יראה. ואינם יראים את ה' יראה אמתית שלמה +כפי' רש"י שם: אינם יראים את יי' יראה שלמה. ועי' מכילתא משפטים סוף פ' י"ז.+ כי לו היתה אמתית לא עבדו אלהיהם. וכתב אברהם ביר' משה זצו"ל.
שו"ת רבי אברהם בן הרמב"ם סימן מא
 
שאלה ילמדנו רבנו מה פרוש מה שאמר באבים בן רחבעם +מ"א ט"ו ב'.+ ושם אמו מעכה בת אבישלום ואצל אסא בנו +שם י'+ מעכה בת אבישלום. יורנו אדוננו ושכרו כפול.
 
תשובה שמות מסכימים, לא שמעכה אם אבים היא מעכה אם +בכ"י: בת+ אסא. וכתב אברהם ביר' משה זצו"ל.
שו"ת רבי אברהם בן הרמב"ם סימן מב
 
שאלה ילמדנו רבינו מה פרוש מה שאמר בפרשת במדבר סיני במנין משפחות בני לוי +במדבר ג' כ"א - כ"ב+ לגרשון משפחת הלבני וכו' פקודיהם במספר כל זכר מבן חדש ומעלה פקודיהם שבעת אלפים וחמש מאות ולקהת +שם כ"ז - כ"ח+ משפחת העמרמי וג' במספר כל זכר מבן חדש ומעלה שמונת אלפים ושש מאות למררי +שם ל"ג - ל"ד+ משפחת המחלי וכו' פקודיהם +בפסוק: ופקודיהם+ במספר כל זכר מבן חדש ומעלה ששת אלפים ומאתים יהיה סכום הפרוט הזה שנים ועשרים אלף ושלש מאות. ובסוף הפרשה סכמם ואמר +שם ל"ט+ כל פקודי הלוים אשר פקד משה ואהרן וכו' כל זכר מבן חדש ומעלה שנים ועשרים אלף. מה הסבה בהפרש הזה. יורנו אדוננו.
 
תשובה סבת ההפרש הזה שבמקום שפרט הזכיר כל הלויים ובמקום שכלל סכום שנים ועשרים אלף השמיט הבכורות מן הלויים +בכורות ה' א': אותן שלש מאות בכורות היו וכו'. ועי' גנזי קדם ח"ג /שבעים/ מס' אלחאוי.+ ורצה לומר שמספרם, כלומר של הלויים מבן חדש ומעלה בלי הבכורות שבהם, הוא שנים ועשרים אלף. ובנוגע לבכורות יוצא מן החשבון הנזכר - והוא שנים ועשרים אלף ושלש מאות - שהיו ביניהם שלש מאות בכורות, והושמטו בסכום מן הטעם שבארו החכמים ז"ל והוא אין בכור פודה בכור +בכורות שם /ה' א'/, והגי' לפני': ואין בכור מפקיע בכור, אבל בגנז"ק שם הגי' כמו בכ"י כאן.+ כי הרי שנים ועשרים אלף מן הלויים הם תחת בכורי בני ישראל והשלש מאות היתרים בלויים, אשר הם בכורות ללויים, אין פודין בכורי ישראל ומשום כך נצרכו מאתים שלשה ושבעים העודפים מבכורי בני ישראל על שנים ועשרים אלף פדיון כמבואר במקרא +במדבר ג' מ"ז. - ועי' קהלת שלמה עמ' ע' סי' ט"ו.+ וכתב אברהם ביר' משה זצו"ל.
שו"ת רבי אברהם בן הרמב"ם סימן מג
 
שאלה ילמדנו רבנו מהו הרקיע הנזכר +כלו' בתורה, בראשית א' ו' ועוד+ האם הוא הגלגל והשמים האמתיים. יורנו אודננו ושכרו כפול.
 
תשובה הרקיע הנזכר איננו הגלגל והשמים האמתיים, כי לאלה קראה התורה שמים +הרמב"ם בה' יסודי התורה פ"ג ה"א כתב: הגלגלים הם הנקראים שמים רקיע וזבול וערבות וכו'. ועי' בנעט תרביץ ו' ג' /ט"ז/ ערך גלגל. וצ"ע.+ ואין מעל השמים מים. ומה שאמר דוד ע"ה +תהלים קמ"ח ד'+ והמים אשר מעל השמים שעורו כאלו אמר והמים אשר מעל הרקיע +ע"ד בראשית א' ז'.+ ובאור אמתת הרקיע והמים אשר עליו מסודי התורה וסתרי מעשה בראשית. ובלמוד הדברים העמוקים האלה יש תנאים +חגיגה י"א ב', רמב"ם ה' יסודי התורה פ"ד ה"י, ועי' הקדמת הרמב"ם לפי' המשנה ולמו"נ ח"ג ע"ד הסודות שאסור לגלותם+ ולא יתכן להשיב תשובה בכגון זה. וכתב אברהם.
שו"ת רבי אברהם בן הרמב"ם סימן מד
 
שאלה ילמדנו רבנו למה לא נזכר שמעון עם השבטים בפרשת וזאת הברכה +דברים ל"ג ו' וכו'.+ יורנו אדוננו ושכרו כפול.
 
תשובה אדוננו משה עליו השלום הלך בברכה אחרי תכלית הברכה אשר קדמה מאת יעקב ע"ה בפרשת ויחי יעקב ויעקב ע"ה לא ברך לא שמעון ולא לוי אלא תאר מצבם וגנה אותם גם כן +בראשית מ"ט ה'+ ומשום כך לא ברך משה ע"ה שמעון מפורש +כפירוש השני של הראב"ע דברים ל"ג ו': או הלך (משה) על דרך יעקב שלא ברך שמעון ולוי.+ ויש אומרים +סיפרו וזאת הברכה (ד"ו רמ"ב): ד"א וזאת ליהודה מלמד שנתפלל משה על שבטו של שמעון וכו', וכן בתרגום יונתן שם: ודא ברכתא לשבטא דיהודה וזווג בחולקיה ובברכתיה לשמעון אחוי+ שהוא רמז אליו בברכת יהודה באמרו +דברים ל"ג ז'+ שמע יי' קול יהודה, כונתם לתיבת שמע +רמז לשמו של שמעון.+ וברך לוי אף כי יעקב לא ברך אותו, מפני שהיה ראוי לכך לפי מה שפעל במעשה העגל +עי' ספרי שם (עמ' רמ"ג): לוי פרע מה שלוה במדבר שנ' ויאספו אליו כל בני לוי, ועי' רש"י דברים ל"ג ט'+ ככתוב בתורה +שמות ל"ב כ"ט+ ולתת עליכם היום ברכה. וכתב אברהם ביר' משה זצו"ל.
שו"ת רבי אברהם בן הרמב"ם סימן מה
 
שאלה ילמדנו רבנו פרוש מה שאמר אדוננו שלמה ע"ה +משלי ל"א ג'+ אל תתן לנשים חילך והיו אצלו מאות נשים +מ"א י"א ג'.+ יורנו אדוננו.
 
תשובה לו היה משובח או בלתי מגונה מה שעשה ע"ה בלקיחת נשים רבות היתה בזה קושיא, אבל מאחר שראינו שהכתוב גנה את המעשה הזה והזכיר שהוא סבת חטא גדול, לא נשארה כאן קושיא. מה שאמר אל תתן לנשים חליך הוא מאמר ראוי לחכמתו, ומה שעשה מתנגד לזה, ועליו הוא נתפס מצד השכל בשביל נגודו לחכמתו ודברו, ונתפס מצד הדין בשביל נגודו לדתו, כי הוא עבר בזה על לאו שלתורה +דברים י"ז י"ז+ ולא ירבה לו נשים, ועל כגון זה נאמר +איוב ט"ו ט"ו+ הן בקדושיו לא יאמין ואמר הוא ע"ה +קהלת ז' כ', בפסוק: כי אדם אין, ועי' רמב"ם ה' מלכים פ"ג ה"ו: וכן לא יהיה שטוף בנשים וכו' כשאר הטפשים שנ' אל תתן לנשים חילך, ועי' ספר המצות מל"ת שס"ד+ כי אין אדם וכו' אשר יעשה טוב ולא יחטא. וכתב אברהם ביר' משה זצו"ל.
שו"ת רבי אברהם בן הרמב"ם סימן מו
 
שאלה ילמדנו רבנו בענין +משנה ביצה פ"ב מ"א (דף ט"ו ב')+ יום טוב שחל להיות ערב שבת לא יבשל בתחלה מיום טוב לשבת אבל מבשל הוא ביום טוב +כ"ה בכ"י, עי' ד"ס /ל"ב/ אות א'.+ ואם הותיר הותיר לשבת ועושה תבשיל מערב יום טוב וסומך עליו לשבת וכו' עד ומודים +לפני' במשנה: ושוין, עי' ד"ס שם אות ב'+ בדג וביצה שעליו שהן שני תבשילין. איזה דבר כלול בלשון המשנה שעליו. האם הוא מתכון בזה לפת וצריך שיהיה עם התבשיל או אין הכונה במה שאמר שעליו כוללת את זה. ואמרה המשנה ועושה תבשיל מערב יום טוב ואמר הרב רבינו יצחק ז"ל +הרי"ף ביצה פ"ב סי' תתע"ה, והוא לשון הגמ' שם /ביצה/ ט"ז א'+ אמר אביי לא שנו אלא תבשיל אבל פת לא מאי טעמא. מידי דמלפת בעינן ופת לא מלפתא וכן דיסא נמי לא מילפתא וכו' תאני ר' חייה עדשים שבשולי קדרה סומך עליהן משום עירובי תבשילין והני מילי דאית בהו כזית ואמר אמ' רבי יצחק בריה דר' יהודה שמנונית שעל גבי הסכין אדם גורדו +כ"ה גם ברי"ף, בגמ' לפני': גוררו, ועי' ד"ס /ל"ה/ אות צ'+ וסומך עליו משום עירובי תבשילין והני מילי +כ"ה גי' הגמ', אבל ברי"ף הגי' והוא דאיכא כזית+ דאית בהו כזית ואמר רבנו משה זצ"ל בספר זמנים +ה' יום טוב פ"ו ה"א+ יום טוב שחל להיות ערב שבת אין אופין ומבשלין וכו' עד אמרו +שם /רמב"ם הל' יום טוב פ"ו/ ה"ג+ עירובי תבשילין אין פחות +לפני' ברמב"ם: שיעורו אין פחות+ מכזית בין לאחד בין למאה +לפני' שם: בין לאלפים, וכ"ה בפי' המשניות ביצה פ"ב מ"א: בין לאחד בין לאלף, אבל בגמ' ביצה ט"ז ב' הגי': בין לאחד בין למאה - כמו לפני' בכה"י+ ואין עושין עירוב זה לא בפת ולא בריפות וכיוצא בהן אלא בתבשיל שהוא פרפרת כגון בשר ודגים +ברמב"ם לפני': ודגים וביצים+ וכיוצא בהן וכו'. האם מה שאמרו: פת לא שולל שהעירוב בפת, ודיו בכזית תבשיל כפי שנותנת הסברה, או מה שאמרו: פת לא, ר"ל אין הפת דיה לבדה אלא אם יהיה עמה עירובי תבשילין וחצי כזית. יורנו אדוננו.
 
תשובה דבר ברור במשנה ובתלמוד ובהלכות ובחבור שעירובי תבשילין בתבשיל ולא בפת כמו שפרש התלמוד +ביצה ט"ז א'+ אבל פת לא. ומי שאומר שבעירובי תבשילין פת עם התבשיל טועה בדבר ברור. ואם הטענה הזאת היתה מדעתו, הרי קוצר הבנה יש כאן. ואם היה סומך בזה על אחד מן הקודמים לו +כמה מהקדמונים פסקו דבעינן פת עם תבשיל: שאלתות בשלח ג'; בה"ג ד"ו ל"ו א', ד"ב עמ' /קפ"א/; הלכות ראו עמ' /ח'/; הלכות קצובות תש"ר א' /כ"ב/ גינצברג גאוניקה ח"ב /ת"א/, ועי' יתר המקורות שציינו לוין אוצה"ג יו"ט - התשובות עמ' /יז/ ואפטוביצר ראבי"ה ח"ב /תמ"ט - ת"נ/ ובמאמרי תשלום העיטור והמנהיג בספר היובל לכב' א"א נ"י+ ליהוי ידוע לו שמי שאמר זה טועה ואין הטעות מופת ודוגמא לאחרים. ופרוש מה שאמר התלמוד אבל פת לא שכונתו לא תהיה פת לבדה אלא עם תבשיל זה פרוש חסר טעם שאין מורים עליו לא הלשון ולא ההקש. התלמוד אומר: לא שנו אלא תבשיל אבל פת לא, נאמר אנחנו: פת עם זולתה!? הלא אמר לא שנו אלא תבשיל ר"ל לא הזכיר במשנה אלא תבשיל בלבד, וזה ברור והשם עירובי תבשילין מורה על כך. ודבר זה מעולם לא שמענו שטעו בהבנתו. ולו טעה בו הגאון היותר גדול שיהיה היה בזה טעות +מאמר דומה לזה נמצא בהקדמת הרמב"ם לס' משנה תורה. ועי' תשו' הרמב"ם עמ' /ג', שס"ד/.+ ומה שאמר המבדה הזה שדג וביצה שעליו הכונה בעליו לפת, פת מאן דכר שמיה. [מי] הזכיר במשנה פת עד שנאמר הכנוי בעליו חוזר [עליה אלא הוא חוזר] על הדג. כי היו נוהגים לבשל במקצת מאכליהם הדג עם הביצה כמו שמבשלים היונים והצרפתים +עי' לעיל סי' ד' וסי' ז': רומי או צרפתי+ וזולתם עד היום הזה. והיתה ביצה עולה על חתיכת דג ונדבקה בה בזמן הבשול ואמר (במשנה) שבית שמאי מודים שחתיכת הדג הזאת שעליה הביצה תחשב כשני תבשילין בשביל שיש בה שני מינים, דג וביצה, אף על פי שנתחברו ונעשו חלק אחד.
 
ודבר זה מבואר ואין צריכים להאריך כך בבאורו. ולא הארכנו בברורו אלא כדי לעקור מדעתכם טעות ששמעתם בענין זה, ואסור להחזיק בטעות הזאת בשום פנים. ואין לסמוך בזה לא על מנהג ולא על סדור ולא על קדמון ולא על מאוחר. ואין עושים [פת] בעירובי תבשילין בשום פנים ולא דייסה, כמו שבאר התלמוד +ביצה ט"ז א'+ אלא בשר או ביצים או תבשיל עדשים וכיוצא בהם +כן פסק גם בסר"ע ד"ו נ"ב א' - סר"ע השלם ח"ב /ת'/: תה"ג שערי תשובה סי' מ"ב וקכ"ד; הרי"ף ביצה פ"ב סוף סי' תת"פ ושו"ת הרי"ף סי' שי"ב; רמב"ם ה' יו"ט פ"ו ה"ג, ועי' במ"מ שם.+
שו"ת רבי אברהם בן הרמב"ם סימן מז
 
שאלה ילמדנו רבנו ראובן הלך לעולמו והניח אשה ובעל חוב ומטלטלין והיתה כתובתה קודמת לבעל חוב וקדמה האשה ותפשה במטלטלין כדי כתובתה, ובא בעל חוב ובקש לערער על מה שלקחה. האם צריכה האשה להחזיר מה שקדמה וזכתה בו או לא ואיך צורת השבועה. יורנו ומן השמים יקבל שכר.
 
תשובה אינה צריכה להחזיר מה שנטלה +רמב"ם ה' אישות פי"ז ה"ג: ולעולם כל שקדם וזכה במטלטלין כדי חובו או כדי כתובתה אין מוציאין מידו שאין דין קדימה במטלטלין, ועי' תה"ג גינצברג גאוניקה ח"ב /ע"ט - פ'/ וגנזי שכטר ח"ב /רי"ח/ סי' כ'+ אבל צריכה היא שבועת האלמנה בנקיטת חפץ +שם /רמב"ם אישות/ פט"ז ה"ד+ שהיא ראויה לקבל כתובה ולא נטלתה מחיים ולא מחוץ למטלטלין שעליהם הערעור ולא מחלה אותה, וזולת זה משבועת האלמנה. ואם עשאה בעלה נאמנת על גבית כתובתה +שם ה"כ, ועי' תשו' הרמב"ם סי' רי"א והמקורות שציינתי שם+ אינה צריכה שבועה. וכתב אברהם ביר' משה זצו"ל.
שו"ת רבי אברהם בן הרמב"ם סימן מח
 
שאלה ילמדנו רבנו בענין הדברים שנולדו ביום טוב שני כמו ביצה ועופות ודגים שנצודו ודבר המחובר וכמו כן תשורה הבאה מן הגוי וכו'. יורנו אדוננו.
 
תשובה הדברים שנולדו ביום טוב שני אסורים עד אחר יום טוב +רמב"ם ה' יו"ט פ"א הכ"ב וכ"ד+ והתשורה הנזכרת היא דבר שלא נולד ביום טוב +שם פ"ב ה"י: גוי שהביא תשורה לישראל וכו'. ועי' חידושי הרמב"ם קובץ ליפסיא ח"א דף נ"ו ד' ד"ה שני י"ט של גליות.+ וכתב אברהם ביר' משה זצו"ל.
שו"ת רבי אברהם בן הרמב"ם סימן מט
 
שאלה ילמדנו רבנו היריעות שנעשו לשם ספר תורה היעשו מהן רצועות לתפלין או לא. יורנו אדוננו.
 
תשובה אם לא נכתב בהן ספר תורה אלא הוכנו בלבד לספר תורה מותר לעשות מהן רצועות של תפלין +עי' רמב"ם ה' תפילין פ"ג הט"ו: עור הרצועה צריך עיבוד לשמה, ורבי' סובר דהזמנה לאו מילתא היא, כסברת הרמב"ם שם פ"ד ה"ט. ועי' תה"ג שבאוצה"ג שבת סי' צ"ז - צ"ט.+ וכתב אברהם ביר' משה זצו"ל.
שו"ת רבי אברהם בן הרמב"ם סימן נ
 
שאלה ילמדנו רבנו שכיב מרע שהיו לו שני בנים צוה את כל ממונו להקדש ולא לבניו, ולא הוריש לבניו כלום. האם קיימת הצואה להקדש, ויצאו בניו בלא ירושה או יש להם לבניו זכות בירושה יותר מן ההקדש. יורנו אדוננו ושכרו כפול.
 
תשובה הצואה קיימת ובניו נשארים בלא כלום +משנה ב"ב קל"ג ב'. רמב"ם ה' נחלות פ"ו הי"א: כל הנותן נכסיו לאחרים והניח היורשין וכו' אין רוח חכמים נוחה הימנו וזכו האחרים בכל מה שנתן להן. עי' גם כתובות ס"ז סע"ב אבל לאחר מיתה לית לן בה, וה' מלוה ולוה פי"ח ה"ז בענין המקדיש נכסיו ומו"נ ח"ג פרק מ"ב בענין העברת הירושה.+ וכתב אברהם.
שו"ת רבי אברהם בן הרמב"ם סימן נא
 
שאלה ילמדנו רבנו במקום אחד השוק בשבת ואינם מוכרים ואינם קונים בו אלא ביום השבת ורצה היהודי לשלח גוי לקנות בשבילו מן העיר הזאת או למכר בשבילו. יורנו אדוננו.
 
תשובה אם שלח את הגוי מלפני השבת ולא פרש לו שיקנה ביום השבת הרי זה מותר ואפילו שיקנה הגוי ביום השבת +רמב"ם ה' שבת פ"ו הי"ח בשם הגאונים. אוצה"ג שבת - התשובות סי' כ"ה - מ"ד והמקורות שם. ועי' רא"ש ב"מ פ"ז סי' ו' - תא"ו ני"ב חי"ב: מכאן פסק רב סעדיה גאון ז"ל דאסור לאדם שיאמר לנכרי ע"ש הילך מעות וקנה בשבת כך כך.+ וכתב אברהם ביר' משה זצו"ל.
שו"ת רבי אברהם בן הרמב"ם סימן נב
 
שאלה ילמדנו רבנו אדם משומד נשא משומדת בדיני גוים, ושניהם גוים גמורים מחללי שבת בפרהסיא. האם יש לה דין אשת איש והבא עליה חייב כמו שנתחייב כל הבא על אשת איש כשר או דינה כדין אשה פנויה ואין אישות ביניהם כלל. יורנו אדוננו ושכרו כפול.
 
תשובה אם נשאה בדיני גוים בלבד ולא קדש אותה בעידי ישראל כלל איננה אשת איש. ואם קדש אותה בעידי ישראל כשרים הרי היא אשת איש גמורה ולו היה עובד ע"ז +יבמות מ"ז ב': מומר קרינא ביה וקידושיו קידושין. וכן פסק הרמב"ם ה' איסורי ביאה פי"ג הי"ז. ועי' תה"ג שציין לוין אוצה"ג יבמות סי' תע"ד - תע"ה. ועי' אסף תה"ג מן הגניזה עמ' /קע"א/ סי' קל"ט והמקורות שם עמ' /קנ"ב/ ומש"כ גינצברג גנזי שכטר ח"ב /קס"ז - קס"ח/ ובהוספות עמ' /תרל"ה - תרל"ו/. תשו' הרמב"ם סי' קס"ב ולקמן סי' נ"ז.+ וכתב אברהם ביר' משה זצו"ל.
שו"ת רבי אברהם בן הרמב"ם סימן נג
 
שאלה ילמדנו רבנו איש ואשתו משומדים ונולד להם בן זכר ויקר מקרה לידתו ביום השבת ובקשו הוריו לקיים מצות מילה. האם מותר לבר ישראל למול את הנולד הזה בשבת מאחר שהוריו מחללי שבת בפרהסיא.
 
תשובה צריך שיתעסק בזה גוי וימנע ישראל מלהתעסק בזה +עי' אוצה"ג שבת - התשובות סי' שצ"ח שמותר למול בשבת בנו של ישראל שנשתמד ויש לו אשה ישראלית: שהרי אמו ישראלה /ישראלית/ ואיפשר שילך אחריה. וכן פסק הרמב"ם בענין מילת הקראים בשבת - תשו' הרמב"ם סי' שע"א. מש"כ רבי' צריך שיתעסק בזה גוי עי' ע"ז כ"ז א', רמב"ם ה' מילה פ"ב ה"א. ועי' תשו' הרמב"ם עמ' /ש"ע/ בענין מילת הנוצרים והישמעאלים.+ וכתב אברהם ביר' משה זצו"ל.
שו"ת רבי אברהם בן הרמב"ם סימן נד
 
שאלה ילמדנו רבנו משומד המתנהג כגוי גמור לכל דבריו מזדמן אצל ישראל כשר. האם מותר לו להאכילו מאכלות אסורות כמו נבלות וחלבים וחמץ בפסח מדעתו שהוא אינו נמנע מאכילת כגון אלה, או לא. יורנו אדוננו.
 
תשובה אינו מותר לישראל להאכילו זה בשום אופן +עי' ע"ז ו' ב' ומה שהביא במרדכי ע"ז פ"א סי' תשצ"ה בשם סה"ג דאסור ליתן יין נסך למומר דאעפ"י שחטא ישראל הוא.+ אין מחזקין ידי עוברי עבירה +משנה שביעית פ"ה מ"ט. גיטין ס"א א'. ספר המצות מל"ת רצ"ט, ה' רוצח פי"ב הי"ד.+ וכתב אברהם ביר' משה זצו"ל.
שו"ת רבי אברהם בן הרמב"ם סימן נה
 
שאלה ילמדנו רבנו אדם שליח צבור נשבע שלא ידבר עם איש אחד שהוא כהן. האם מותר לו לאמר לפניו ברכת כהנים. יורנו אדוננו.
 
תשובה בנדרים ושבועות הולכין אחר הכוונה ואין זאת צורת הדבור שהתכון לה כפי המקובל אצל בני אדם +נדרים ל' ב' וש"נ: בנדרים הלוך /הלך/ אחר לשון בני אדם. רמב"ם ה' נדרים פ"ט ה"א. ועי' גמ' ר"ה כ"ח א' ותשו' הרמב"ם סי' מ'.+ וכתב אברהם ביר' משה זצו"ל.
שו"ת רבי אברהם בן הרמב"ם סימן נו
 
שאלה מה יאמר אדוננו בענין המשומד הנזכר הזה האם מותר לנו להניחו להתעסק בשבילנו בענבים בשעת הדריכה או דינו בזה כדין גוי, ואם עבר ועצרם יהיה היין אסור בהנאה, או לא. יורנו אדוננו ושכרו כפול.
 
תשובה דינו בזה כפי הנראה לי אם היה משומד לע"ז כדין גוי ואם היה משומד לדת הישמעאלים כדין גוי ישמעאלי [שיינו] אסור בשתיה ואינו אסור בהנאה, ומשום כך אסור להניחו להתעסק בדריכה +רמב"ם ה' מאכלות אסורות פי"א ה"ז ותשו' הרמב"ם סי' שפ"ב ומה שציינתי שם עמ' /של"ה/ בהערות. ועי' תה"ג שע"צ ג' ו' כ"ח, ועי"ל סי' נ"ד.+ וכתב אברהם ביר' משה זצ"ל.
שו"ת רבי אברהם בן הרמב"ם סימן נז
 
שאלה ילמדנו רבנו בענין משומד לכל התורה שנשא משומדת בדיני גוים האם היא אצלנו בחזקת אשת איש והבא עליה חייב כרת או לא. והאם הילדים הנולדים מהם כשרים או לא. יורנו אדוננו ושכרו כפול.
 
תשובה נישואין בדיני גוים אינן נישואין +עי"ל סי' נ"ב ובהערות שם.+ והמשומדת הנשואה בדיני גוים בלי קידושין בדיני ישראל ומשפטי התורה אינה אשת איש והבא עליה אינו חייב כרת אלא שהוא זנאי. והילדים הנולדים ממנה כשרים ביחס +יבמות צ"ז ב', אוצה"ג יבמות - התשובות סי' תע"ד+ ואולם בדבר הדת נידונים הם לפי החזקתם בה או פרקם אותה. וכתב אברהם ביר' משה זצו"ל.
שו"ת רבי אברהם בן הרמב"ם סימן נח
 
שאלה ילמדנו רבנו הפורש בים [בשבת] אם מותר לו לשאב ולמלאות מן הים או להשליך בו דבר. ואיך דין ההליכה בספינה ודין האסכלה /איסכלה/ +כבש הספינה, עי' ב"ב ע"ג א'+ הנמתחת ממנה. יורנו אדוננו.
 
תשובה הנוסע בים אינו מותר לשאב ולמלאות מן הים או להשליך בו דבר אלא בתנאי שעשה לפני השבת מעין זיז יוצא מן הספינה על הים כדי למלאות ממנו ולהשליך ממנו ודבר זה מבואר במסכת עירובין +משנה עירובין פ"ז ב', ועי' שבת ק' ב'+ ובהלכות שבת שבחבור +פט"ו ה"כ, ועי' תה"ג שבאוצה"ג שבת סי' רפ"ה, ושם בפירושים סי' רכ"ג, תשו' הרמב"ם סי' ס"ז עמ' /ס"ה/.+ והאסכלה אם נמתחה בשביל גוים מותר ליהודי לירד בה אל היבשה +שבת קכ"ב א', אוצה"ג שבת - התשובות סי' שנ"ו - שנ"ט, תשו' הרמב"ם שם+ ללכת שם ולשוב ולעלות בה אל הספינה. והספינה רשות היחיד אחת ומותר לשובת בה להלך בכלה ולתת לגוים ולקחת מהם ואין בזה אסור כלל +עירובין מ"ב ב'. רמב"ם ה' שבת פכ"ז הי"ג. תשו' הרמב"ם עמ' /ס"ד/.+ וכתב אברהם ביר' משה זצו"ל.
שו"ת רבי אברהם בן הרמב"ם סימן נט
 
שאלה ילמדנו רבנו מה שאמר רבנו יצחק זצ"ל +רי"ף ביצה פ"ב סי' תתפ"ה+ בעא מניה רב אשי מאמימר מהו לכחול את העין ביום טוב היכא דאיכא סכנה כגון וכו' דאפילו בשבת שרי כי קא מבעיא +לפני': כי קא מיבעיא לי+ סוף אוכלא ופצוחי עינא מאי אמר ליה אסיר וכן הלכתא עד אמימר שרא למיכחל עינא ביום טוב שני שלראש השנה וכו' עד אלא מיהו גמרינן מיהא דאמימר דשרי למכחל עינא ביום טוב שני שלגליות /של גליות/. ואמר רבינו משה זצ"ל +ה' יום טוב פ"א הכ"ד+ וכן מותר לכחול את העין ביום טוב שני ואע"פ שאין שם חולי. האם התירו הכחול ביום טוב באפן שרצו לומר שפצוחי עינא יהיה מותר ביום טוב כשם שהוא אסור בשבת +לענין שבת עי' אוצה"ג שבת סי' ר"פ (עמ' /צ'/) והמקורות שם+ או התירו את הכחול ביום טוב בכלל ואפילו לנוי. יורנו אדוננו.
 
תשובה מותר לכחל ביום טוב [שני] שלגליות ואפילו לנוי והחבור פרש זה באמרו וכן מותר לכחול את העין ביום טוב שני ואע"פ שאין שם חולי ר"ל לנוי או לחזוק העין בלבד. וכן הוא ברור בתלמוד +ביצה כ"ב א'+ כי בפצוחי עינא כונתו לחזוק העין +עי' פי' הגאונים אוצה"ג יו"ט עמ' /נ"ה/: פצוחי עינא ברירת המאור.+ והקילורית +משחת העין+ הזאת שהנשים כוחלות בה עיניהן אף על פי שמתכונים בה גם לנוי הרי יש בה משום חזוק העין. והלכה למעשה הנשים כוחלות את עיניהן ביום טוב שני בפני ובפני אבא מארי זצ"ל ולא גינה אותן ולא מנען מזה. וכתב אברהם ביר' משה זצ"ל.
שו"ת רבי אברהם בן הרמב"ם סימן ס
 
שאלה ילמדנו רבנו מה שאמר רבינו יצחק זצ"ל +רי"ף פסחים פ' ערבי פסחים סי' תשע"ג+ יום טוב שחל להיות אחר שבת רב אמר יקנ"ה =יין קדוש נר הבדלה= ושמואל אמר ינה"ק =יין נר הבדלה קדוש= מאי האוי עלה וכו' עד ורבא אמר יקנה"ז =יין קדוש נר הבדלה זמן=. ואמרו +שם סי' תשע"ה+ והילכתא אומר הבדלות +לפני': הבדלה+ במוצאי שבתות ובמוצאי ימים טובים וכ' עד ובמוצאי שבת ליו"ט וכו' ואמר רבנו משה זצ"ל +ה' שבת פכ"ט הכ"ב+ כיצד מברכין בלילי יום טוב שחל להיות באחד בשבת בתחלה מברך על הגפן ואחר כך מקדש קדוש יום טוב ואחר כך מברך על הנר ואחר כך מבדיל וכול'. מתברר לנו מדבריו שהבדלה אינה מותרת אלא אם שבת ערב יום טוב ויום טוב אחד בשבת ושני בשבת אבל אם היה יום שבת בעצמו יום טוב ראשון ואחר שבת יום טוב שני אין בו הבדלה. או יש בו הבדלה ואפילו היה יום שבת יום טוב ראשון ואחד בשבת יום טוב שני. יורנו אדוננו ושכרו כפול.
 
תשובה איני יודע כיצד יראה מן החבור +בה' שבת שם הי"ח כתב רבי' סתם: ומבדילין במוצאי י"ט לחולו של מועד ובמוצאי שבת ליום טוב, ועי' ה' תפלה פ"ב הי"ב+ או מזולתו שהבדלה לא תהיה אלא משבת ליום טוב ראשון כשיש שני ימים טובים ביום א' וביום ב', או מי אמר זאת, או מאיזה ספר יראה זה, או איזה הקיש יביא לכך. אם יו"ט ראשון יהיה ביום א' נבדיל בין שבת ליום טוב מאחר שאנו יוצאים מקדושת שבת החמורה לקדושת יום טוב שהיא קלה ממנה +גמ' ביצה ב' ב' שבת דחמירא וכו' יום טוב דקיל וכו', עי' רמב"ם ה' יו"ט פ"א הי"ז: מפני שי"ט קל משבת+ אע"פ ששתי הקדושות הן דאוריתא. ואם יהיה יום א' יו"ט שני לא נבדיל ואנחנו יוצאים משתי קדושות של תורה קדושת שבת וקדושת יו"ט המתקבצות ביום שבת אל קדושת יו"ט שני שהיא קדושה קלה מדרבנן בלבד +עי' רמב"ם שם הכ"ב.+ זאת היא בדותא שלא היה צריך לטעות בה בשום פנים. אלא ההבדלה חובה בליל א' אם היה יו"ט ראשון או יו"ט שני בקל וחומר. ולא יהיה זולתו, כי טועה מי שסובר כך. וכתב אברהם ביר' משה זצו"ל.
שו"ת רבי אברהם בן הרמב"ם סימן סא
 
שאלה ילמדנו רבנו בספר קדושה בהלכות שחיטה +פרק י"א ה"ו+ מן הדין היה על דרך זו שאם נמצאת הריאה תלויה וכו' עד ומותרת. ואומר ומעולם לא ראינו מי (הורה) [שהורה] כך ולא שמענו במקום +לפני': מקום, - במקום הוא חיבור ערבי [ג]+ שעושין בו כך וכו' ואמר אחר כך +שם /שחיטה פ' י"א/ ה"ז+ והמנהג פשוט וכו' עד +ה"ח+ ואם נמצא חוט יוצא מן האם +לפני' תמיד: האום+ שלריאה למקום +לפני': לאיזה מקום+ שימשך ואפילו היה כחוט השערה אוסרין אותה. ואמר בזה רבינו יצחק זצ"ל +הרי"ף חולין פ"ג סי' תשל"ג+ אמ' רב +בכ"י: רבי.+ יוסף בר מניומי אמ' רב נחמן ריאה הסמוכה לדופן אין חוששין לה, העלתה צמחים חוששין לה, מר יהודה משמא דאבימי אמ' בין כך ובין כך חוששין לה היכי עבדינן וכו' עד ואי ליכא מכה בדופן מחמת ריאה היא ואע"ג דלא מפקא זיקה טרפה. ולא התיר הרב בו בדיקה. ובכל זאת נוהגים אנשים כשהם מוצאים סרך מן האם +=סירכא מן האומא=+ אל הדופן אם גדול אם קטן לחתכו ודנים בו: אם נתבעבעה טרפה, ואם לאו מתירין אותה +כלשון הרמב"ם ה' שחיטה פי"א ה"ו.+ יבאר לנו באר היטב ושכרו כפול מן השמים.
 
תשובה אלה שסמכו בתימן +מכאן נראה שהשאלה באה מארץ תימן+ על מה שאמר השואל הזה בדבר התר סמוכה לדופן +עי' מה שהביא עפנשטין תולדות הראב"ם עמ' /ס"ט/ מה' טרפות כ"י מתימן בשם כתב יד להרב רבי אברהם בן הר"מ ז"ל ומ"ש מס' אלכפאיה הל' בדיקה בשו"ת רשב"ש סי' קס"ב+ והעלת צמחים בבדיקתה במים פושרין הלכו אחר ההקיש ומה שמחייב העיון אבל הם שנו ממנהג בני הגלות +בענין חלוף המנהגים שבין בני בבל ובני א"י בבדיקת הריאה שי' פרקוי בן באבוי הוצ' גינצברג גנזי שכטר ח"ב /תקנ"ז - תק"ס/ ומש"כ שם עמ' /תקל"ח/, עי' גם אסף מספרות הגאונים עמ' /קס"ו/+ אף על פי שהם מביאים ראיה מדברי החבור מן הדין היה ואולם כבר אמר: לא ראינו מי שהורה כך ולא שמענו במקום שעושין בו כך. ובכיוצא בו נאמר +פסחים נ' ב', ירוש' פסחים פ"ד ה"א (דף ל' ג'), עי' תשו' הרמב"ם עמ' /ס"ד, שס"ו/+: דברים המותרים ואחרים נהגו בהן איסור אי אתה רשאי להתירן בפניהם. ודי במדה זו מן התשובה ומספיק +כדאי להעיר כאן על פיסקא השייכת לעניננו מעיטור כ"י ווטיקאן /מאה ארבעים ושלש/ דף /ר"נ - ג'/: וסירכא טריפה באומא לדופן ודביקא נמי טריפה ואיכא דמכשרי לה והרב אדני אבי ז"ל הורה לי לאסור דבענונ' בין בדבק בין בסרכא טריפה, וכן הלכת'. - בנדפס, ד"ל ח"ב דף י"ח א', נשתבשה ונסתרסה פיסקה זו. ועי' בהג' רמ"י ח"ב מ"ב ב' אות י"ז.+ וכתב אברהם.
שו"ת רבי אברהם בן הרמב"ם סימן סב
 
שאלה יורונו רבותינו +השאלה נשלחה כנראה לרבי' ולבית דינו, עי' גם לקמן שורה /י"ח/: יורונו רבותינו+ חכמי ישראל מורי דת ודין הקדוש ברוך הוא יהיה בעזרם ויכפיל שכרם משפט התורה באנשים מישראל הטו לבבם להשתדל ביראת השם ואהבתו ועבודתו כפי כוחם ודקדקו על עצמם בתפלתם שתהיה בכוונה מרובה וצורת יראה ובעת שיתפללו בהמון העם בבתי כנסיות ובקבוץ רב כולל לעמי הארץ ולרוב הקהל יתפללו עמם כמנהג הידוע והחוב הקבוע כדי שלא יטריחו על הצבור בדבר שאינן יכולין לעמוד בו ובעת שיתפללו יחידים לעצמן בבתיהן או תפלת צבור בעת שיתקבצו בבית מדרשים ישבו בפיסוקי זמרה וברכות קרית שמע באימה ויראה פניהם אל פני הקדש שהוא דרך ארץ ישראל וירושלם ומקדש יי' כדאיתה בבריתא הכתובה בתלמוד +ברכות ל' א', עי' מש"כ בזה רבי' בס' אלכפאיה הוצ' עפנשטין ספר היובל ישראל לוי עמ' /ל"ח/+ בעניין המתפלל החמירו על עצמם שתהיה ישיבתם כעמידתם לתפלה ויכרעו ארצה וישתחוו בכריעה בקדיש ובקדושה ומקצתם או רובם משתחוים ארצה בעת שיכנע לבם ותוסיף כונתם גם באבות תחלה וסוף והודאה תחלה וסוף השתחויה במקום שחיה וכריעה ובמקצת העתים ישתחוו במקומות אחרים בפיסוקי זמרה או בברכות קרית שמע או בשאר ברכות התפלה, כללו שלדבר תלו כריעתם והשתחויתם בכוונתם יורונו רבותינו אם בדבר זה אסור או ראוי למנוע מזה שמא יראה כאילו הוא חלוקה על דברי החכמים +ברכות ל"ד א' וב', ור"ל שהחכמים קבעו את הכריעות והמוסיף עליהן נראה כחולק על דבריהם+ או אין למנוע מזה הואיל והוא דרך יראה ועבודה בכונה יתירה ולא מנעו החכמים ממנו יורונו דרך המשפט ושכרם כפול מן השמים.
 
התשובה אע"פ שיש לי בזה העניין כמה ראיות ביררתי אותם בחבורי +בס' אלכפאיה, עי' עפנשטין שם עמ' /מ'/ ובס' היובל הופמן עמ' /קל"א/ בהערה, ובתולדות הראב"ם עמ' /ט"ו/ ואילך, - רוזנבלט /בספרו האנגלי/ עמ' /ל"א/ לא דקדק כנראה במה שכתב: /עוותים בעניני השתחויה/+ משיב אני עתה בדרך קצרה כפי השאלה ואומר עיקר התפלה עבודת הלב דתניא בגמ' תעניות /תענית/ +דף ב' א' בשנויים, גי' רבי' קרובה לגי' ספרי עקב (ד"ו ק"מ)+ לעבדו זו תפלה אתה אומר זו תפלה או אינו אלא עבודה, תלמוד לומר בכל לבבכם אי זו היא עבודה שהיא בלב הוי אומר זו תפלה ובגמר /ובגמרא/ ברכות +דף ל"א א'+ תנו רבנן המתפלל צריך שיכוון את לבו +לפני': לשמים, אבל הרבה ראשונים גרסו כמו שהוא כאן בכ"י, עי' ד"ס /מאה ששים ואחד/ אות ה'+ אבא שאול אומר סימן לדבר +צ"ל: [תכין לבם] תקשיב אזנך+ תקשיב אזנך ומזה אתה למד שכל דבר שמוסיף כוונת הלב בתפלה משובח ומעולה יתר והחכמים ע"ה בתקנתם תקנו דברים שיכול כל אדם שיעמוד בהם ולא החמירו חומרא דאתיא לידי קולא שאילו חייבו שלא יצא אדם ידי חובת קרית שמע עד שיכון את לבו בקריאת שמע כולה ושלא יצא חובת תפלה עד שיכון לבו בברכת התפלה כולם לא היה יוצא ידי חובת קרית שמע ותפלה אלא יחידים מישראל במקצת העתים ומפני זה עמדו ותקנו דבר שאי אפשר פחות ממנו ביציאת ידי חובה והוא כונה בקרית שמע בפסוק ראשון +ברכות י"ג ב', רמב"ם ה' ק"ש פ"ב ה"א+ ובתפלה בברכה ראשונה שהיא אבות +גמ' שם /ברכות/ ל"ד ב' ורמב"ם ה' תפלה פ"י ה"א+ ולא מפני זה נאמר שמי שמחמיר על עצמו שיכון את לבו בקרית שמע כולה ובתפלה כולה שהוא עובר על דברי חכמים שלא חייבו בזה וכן זה שפסקו הלכה כבית הלל בקרית שמע שכל אדם קורין כדרכן +שם /ברכות/ י' ב', רמב"ם ה' ק"ש פ"ב ה"ב+ שיצא אדם ידי חובתו בזה לא מפני זה נאמר במי שמחמיר על עצמו בקרית שמע וברכותיה או בשאר הברכות או בפיסוקי זמרה שישב בכונה כלפני הקדש שהוא עובר על דברי חכמים ובפירוש כתב אבא מארי זצ"ל בספר אהבה +ה' תפלה פי"א ה"ד+ כיצד העם יושבין בבתי כנסיות הזקנים יושבין פניהם כלפני +כלפי+ העם וכו' וכל העם יושבין שורה לפני שורה וג' עד שיהיו פני כל העם כלפני הקדש וכו' וכן תניא בתוספתא +מגילה פ"ג הכ"ד (הוצ' צוקרמנדל עמ' /רכ"ז/), ועי' ירוש' ביכורים פ"ג ה"ג (ס"ה ג')+ כיצד זקנים יושבים וכו' וחזן הכנסת וכל העם פניהם כלפני הקודש שנ' +ויקרא ח' ד'. ועי' כ"מ ה' תפלה שם+ ותקהל העדה אל פתח אוהל מועד. ולפי זה אין הישיבה כך בתפלת צבור ובבית הכנסת חומרא אלא חיוב ומנהג העם שראינו ושמענו בישיבתם בבית הכנסת שלא כדברי חכמים +ראה מש"כ רבי' בס' אלכפאיה, עפנשטין ס' היובל הופמן עמ' /קל"א/ הערה /אחד/ ע"ד המנהגים המוטעים בענין הישיבה בביהכ"נ ותקנת רבי' ור' אברהם החסיד בזה, ועי' מילר חלוף מנהגים סי' ל"ו עמ' /ל"ד/ וליברמן תוספת ראשונים ירושלים תרצ"ז עמ' /רל"ז/+ וכן זה שחייבו בכריעה או בשחיה באבות תחלה וסוף ובהודאה תחלה וסוף +גמ' ברכות ל"ד א', רמב"ם ה' תפלה פ"ה ה"י+ לומר שלא יהיה פחות מזה לא לאסור יתר ממנו, תדע שלא נתכוונו אלא להקל על הצבור שאין בהן כח לסבול יתר מזה שאמרו כיון שנענע בראשו שוב אינו צריך ובכהן גדול שהוא יכול לסבול החומרא הצריכוהו לכרוע בסוף כל ברכה וברכה +ברכות ל"ד ב', רמב"ם שם /תפלה פ"ה/+ ולא מפני שלא חייבו בכריעה אלא באבות תחלה וסוף והודאה תחלה וסוף, נאסור על אדם מי שיכרע יתר או ישתחוה שאם כן נמצא ר' עקיבה ע"ה עובר על דברי חכמים שהיה בתפלתו אדם מניחו בזוית זו ומוצאו בזוית אחרת מפני הכריעות וההשתחואות +ברכות ל"א א'+ שהחכמים לא חייבו בזה ולא קבעו אותו וגם רב ע"ה היה משתחוה בפשוט ידים ורגלים ולא משני ממנהגיה ולא נמנע מלהשתחות כך בצבור אלא מפני רצפה שלאבנים /של אבנים/ שהיתה שם כדאיתה בגמר מגלה +דף כ"ב ב'+ דגרסינן התם רב איקלע לבי +לפני': לבבל בתענית צבור קם קרא, עי' ד"ס /מאה ועשרים/ הערה צ'+ תענית צבורא קרא בסיפרא וג' וליכא למימר שרב עבר על דברי חכמים שעשה בנפילת פנים השתחויה שלא חייבו בה ואם לחשך אדם לומר דוקא בתפלת יחיד שהרי ר' עקיבה בצבור היה מקצר ועולה +ברכות שם /לא/+ מלפני כולם אינה הלכה דלית לה טעמא או גזרת הכתוב אלא הלכה דאית לה טעמא היא שבצבור אין להטריח עליהם כדאמרינן בגמ' +מגילה שם /כב/+ בגלויי טעם מעשה רב דלא נפל אאפיה בהדי צבורא וניזיל רב +לפני': וליזיל לגבי צבורא ולינפול וכו'+ וננפיל על אפיה התם +לפני': לא בעי למיטרח, כגי' רבי' גם בכי"מ, ד"ס /מאה ועשרים/ אות ר'+ לא מטרח ציבורא וכן אילו הואיל ובבתיהם הן עושין בין בתפלת יחיד בין בתפלת צבור ובעת שמתפללין בבתי כנסיות ובהמון העם אין משנים ממנהגם ולא מטריחים עליהם אין בזה טורח על הצבור, ומי שיש עליו בזה טורח אל יכנס להם ואל יתפלל עמהם וינצל מזה הטורח ובית הכנסת לפניו, ואם לחשך אדם לומר הרי אמרו חכמים +ברכות ל"ד א'+ אם בא לשחות בסוף כל ברכה וברכה מלמדין אותו שלא ישחה, תשובתו שלא אמרו ולא מנעו כמו שאמרו ברכה שאינה צריכה או מנעו מלהוסיף בנוסח שלש ראשונות ושלש אחרונות +גמ' שם, /ברכות לד/ רמב"ם ה' תפלה פ"א ה"ט+ אלא מלמדין אותו אמרו כלומר מלמדין אותו שאינו צריך שמא טועה ומדמה שכך היא חובתו ואינו חייב בזה שאינו כהן גדול וכך אלו אם הן עושין דבר (תורה) זה שמדמים שהוא חובה עליהן מלמדין אותן שאינו חובה קבועה הואיל והם אינם עושים אותו בבית הכנסת ומתפללים עם המון העם כמנהג הקבוע הרי הן מלומדין ועומדים, ואם יטעון טוען שזה שנוי מטבע +ברכות מ' ב', רמב"ם ה' ברכות פ"א ה"ה+ תשובתו ששנוי מטבע הוא שנוי צורת הברכה בפתיחתה או בחתימתה או בענינה והכריעה וההשתחויה אין בה שנוי לצורת הברכה תדע שר' עקיבה לא היה משנה מטבע הברכה במנהגו כשהיה מתפלל לעצמו, ואם יטעון טוען שיש בזה איסור מפני שהגוים מתפללין כך או הצדוקים השיב לו כך הנוצרים מתפללין נוכח ירושלם ולא מפני זה יאסר עלינו להתפלל נוכח ירושלם +עי' מש"כ רבי' בס' אלכפאיה ע"ד חוקת הגוים ומנהגי הנוצרים בתפלה - עפנשטין ספר היובל ישראל לוי עמ' /מ"ה/ ותולדות הראב"ם עמ' /כ'/; רוזנבלט עמ' /ל"א/+ והגוים עומדין בתפלה ואנחנו עומדים וכורעים בשחייה כמו שאנו שוחים באבות והודאה ולא כל דבר שלא חייבו בו חכמים אסור כי הם העתיקו בקבלתם ודרשו ולמדו ששלש תפלות חייבים ישראל להתפלל בכל יום +רמב"ם ה' תפלה פ"א ה"ט+ והם אמרו ולואי שיתפלל אדם כל היום כולו +ברכות כ"א א'+ ודוקא נדבה לא חובה וכן אלו שמרבין בכריעות והשתחואות הואיל והוא דרך נדבה וחומרא על עצמם לא חובה קבועה אין בזה חשש אסור ולא חלוקה על החכמים, הנה תעניות הפרושים הכתובים במגלת תענית ורוב מעשה החסידות אינו חובה אלא חומרא והמחמיר על עצמו בזה ובכיוצא בו תבוא לו ברכה הואיל והוא לשם שמים ודרך עבודת ישראל ככתוב +תהלים צ"ה ו'+ בואו נשתחוה ונכרעה רוממו +שם צ"ט ה', ט'+ יי' אלהינו והשתחוו וכו' וכללא דמלתא דדבר שחייבו בו חכמים אין לזוז ממנו כגון מניין הברכות ומטבעם וכיוצא בזה ודבר שמנעו ממנו בפירוש כגון ברכה שאינה צריכה והוספה בשלש ראשונות ושלש אחרונות אסור לעבור על דבריהם והעובר על דבריהם חייב מיתה בידי שמים +ברכות ד' ב' וש"נ+ ודבר שלא חייבו בו ולא מנעו ממנו כגון תענית נדבה או תפלת נדבה +בכ"י: תפלה נדבה+ או מעשה חסידות כן ירבה וכן יפרוץ, ואין בזה חשש אסור אבל האסור לסתום דרכי העבודה והיראה והכונה בפני ישראל זו היא דעתי ואל תאמר קבלו דעתי שהם רשאים ולא אתה +אבות פ"ד מ"ח+ והאל יצליחנו ללמוד וללמד תורתו ולהבין ולהורות דרכי עבודתו וכן יהי רצון. וכתב אברהם ביר' משה זצו"ל +בגליון נוסף: קובלת מן כטה זצ"ל - הושוה עם כתב ידו זצ"ל.+
שו"ת רבי אברהם בן הרמב"ם סימן סג
 
שאלה ילמדנו רבנו בדבר מה שאמר רבנו זק"ל בספר מצות במצוה השמינית ממצות עשה בדבר מה שאמר יתעלה +דברים כ"ח ט+ והלכת בדרכיו שהוא מצות עשה. ונראה שהוא תנאי כמו הכתוב +שם /דברים/ כ"ח ב+ ובאו עליך כל הברכות האלה והשיגוך התנאי כי תשמע בקול וכו'. וכמו כן +שם י"ג+ והיית רק למעלה ולא תהיה למטה ודוגמתם בתוכחה. וכיוצא בו במי שאינו שומע +שם ח' י"ט+ והיה אם שכח תשכח את יי' אלהיך והלכת אחרי אלהים אחרים וכמו כן +שם /דברים/ ל' יז+ ואם יפנה לבבך ולא תשמע ונדחת והשתחוית וכו' נראה שהם על דרך תנאי. וגם לו היתה מצוה הרי היא כוללת את המצות כמו שמתבאר מן הכתובים החוזרים בענין זה ככתוב +שם /דברים/ ה' ל'+ בכל הדרך אשר צוה יי' אלהיכם אתכם תלכו, וכמו כן +שם /דברים/ י"ט ט'+ כי תשמור את כל המצוה הזאת [לעשותה] אשר אנכי מצוך היום וכו' וללכת בדרכיו כל הימים וכמו כן +שם /דברים/ י' י"ב, ועי"ל /בהערות/+ ועתה ישראל מה יי' אלהיך שואל מעמך וכבר אמר רבינו ז"ל בעיקר הרביעי +הקדמת ספר המצות שורש ד' (הוצ' ר"ח העליר עמ' /ח'/)+ שאינו ראוי למנות את הצווים הכוללים המצות. יורנו אדוננו ושכרו כפול.
 
תשובה מה שאמרת שהוא מצוה ונראה שהוא תנאי, הרי לא יתחייב מזה קשי. כי לא התנה אלא בעשיית מה שאנו מצווים בו. הלא תתבונן בכתוב כי הוא אומר בראשונה +דברים כ"ח א'+ והיה אם שמע תשמע וכו' אשר אנכי מצוך היום, הרי הוא אומר בפרוש שהוא התנה בעשיית מה שצוה. אחר הזכיר את הגמול על זה. אחר חזר בסוף שזה לפי קיום המצוה, כונתי למה שכתוב +שם ט'+ יקימך יי' כי תשמור את מצות יי' אלהיך והלכת בדרכיו. הרי כבר התבאר שהתנאי לא הוציאו מצורת מצות עשה.
 
ואולם מה שאמרת: ולו גם היתה מצוה הרי היא כוללת את המצות, אכן זה מה שאנו צריכים להתבונן בו. ויש כאן שתי תשובות המבטלות את ההשגה הזאת. הראשונה והיא עיקר גדול בדת ובה נבדלנו אנו עדת הרבנים משטת הקראים +ע"ד יחס רבינו אל הקראים ראה גם לקמן סי' פ' וברכת אברהם עמ' /נ"א/, מעשה נסים עמ' /מ"ב, ק"ה/ והקטע מס' אלכפאיה אצל עפנשטיין תולדות הראב"ם עמ' /כ"א/ בהערה+ וזה העיקר הוא שאין אנו סומכים על מה שמורה עליו פשוטו של הכתוב אלא על מה שמורים עליו הכתוב והקבלה ביחד ולבאור האמונה הזאת יש מקומות מתאימים ותמציתה מה שאמרנו. וגם לו יורה פשט הכתוב הזה בהחלט שהכונה בו לקיום כל המצות, אף על פי כן חייבים אנו להאמין שהוא מצוה פרטית מפני שהקבלה מפרשת בנוגע אליו: מה הוא נקרא חנון וכו' +משמע שהדרש מה הוא נקרא חנון וכו' מפורש בקבלה על הפסוק והלכת בדרכיו - דברים כ"ח ט. וכן נמצא גם ברמב"ם ה' דעות פ"א הל' ה' - ו', וכן מביאו רבי' לקמן בסי' ק"ד ובס' אלכפאיה הוצ' ש' רוזנבלט עמ' /ר"ח/. אמנם לפנינו בספרי עקב (ד"ו קמ"ט) הובא הדרש עה"פ דברים י' י"ב ללכת בכל דרכיו וכ"ה גם במדרש הגדול דברים סי' שע"ב (הסגולה עמ' קכ"א). בס' המצות מ"ע ח' מביא את שני הפסוקים יחד (עי' הערת ר"ח העליר שם עמ' /כ"ו - כ"ז/) ועי' גם מו"נ ח"א פרק כ"ד, ל"ח, נ"ד. - ביתר המקורות הובא הדרש על פסוקים אחרים, עי' מכילתא בשלח ג', ת"כ קדושים פ"א (הוצ' אה"ו פ"ו ג'), ירוש' פאה פ"א ה"א (ט"ו ב'), בבלי שבת קל"ג ב' וסוטה י"ד א', ועוד. - העירני הרב מ' חסידה שבס' ראשית חכמה שער הקדושה פרק ט"ז מובא: ופירשו רבותינו ז"ל בפסוק והלכת בדרכיו מה הוא קדוש וכו' מה הוא חנון וכו'.+ וזאת התשובה האחת בדבר זה והיא עיקר שלא ראוי שיסור מנגד העינים. ומה שאמר אבא מארי זצ"ל שלא ראוי למנות מצות עשה הכוללות המצות, אין מתחייבת מזה השגה שהרי אין זאת מצוה כוללת לפי מה שבארה הקבלה.
 
וזאת היא התשובה השניה: לו היה המקרא הזה, ר"ל והלכת בדרכיו מצוה כוללת, לא היה נאמר בסגנון זה, אלא היה אומר כי תשמור את מצות יי' אלהיך ללכת בכל דרכיו כמו שאמר בפרשת ועתה ישראל מה יי' אלהיך שואל מעמך. ואע"פ שיש לנו פרוש רחב בענין הכתוב הזה אין כאן המקום להזכירו וכבר הכנסנוהו אל תוך ספר הדרשות שאנו עוסקים בחבורו +הכונה כנראה לא למאמר על הדרשות שהוא חלק מס' אלכפאיה, אלא לפי' על התורה שרבי' היה עסוק בחיבורו עוד בשנת אתקמ"ג. עי' אגרתו שהו"ל נייבויר במ"ע /לטרבורד חלק ג, עמ' מ"ג/ (- ש. רוזנבלט שם עמ' /קכ"ה - קכ"ו/ - ר' מרגליות תולדות הראב"ם עמ' /מ"ו - מ"ז/).+
 
ועוד. בכל הדרך אשר צוה וכו' הכתובים הללו הם כוללים לכל המצות. אבל זה שרצו להביא ממנו ראיה, אין להעלות על הדעת שהוא צווי כולל. כי אחרי שאמר כי תשמור את מצות יי' אלהיך, אשר הוא כולל כל המצות, הוסיף עליו ואמר והלכת בדרכיו שבנוגע אל זה היה אפשר להעלות על הדעת שאינו מוכרח כהכרח המצות, מאחר שהמצות הן מעשיות והלכת בדרכיו אלו דברים התלויים במדות כפי שפרשה הקבלה מה הוא נקרא חנון וכו', אף כי תכלית המדות האלה גם כן מעשים. ובזה יש ענין שהבנתו רחוקה בראשונה. וכללו של דבר הוא שמהוספתו והלכת בדרכיו על התנאתו במצות בכלל יתבאר שהכונה היא לדבר זולתי המצות המפורשות בתחילה כלומר לאותו דבר שבארתו הקבלה האמתית. והבן זאת כי הוא ענין דק. וכתב אברהם ביר' משה זצו"ל.
שו"ת רבי אברהם בן הרמב"ם סימן סד
 
שאלה שניה אחר עוד מה שאמר יתעלה +דברים כ' י"ג+ והכית את כל זכורה לפי חרב. אמר רבנו ז"ל בדבר הכתוב הזה בדין המצוה התשעים ומאה מן מצות עשה: ואם אינם משלימים נצטוינו להרג כל זכר בעיר קטן וגדול +עי' מש"כ הר"ח העליר בפתח דבר לס' המצוות פרק ו' עמ' /ט"ו/ ועי' לקמן בהערות.+ ואינו מתחייב ממה שאמר: את כל זכורה שיהיו הזכרים מן הטף בכלל כי הכתוב אומר סמוך לזה +דברים שם י"ד, עי' מש"כ ר"ח העליר שם בהערה כ"ג+: רק הנשים והטף והטף כולל זכרים ונקבות, כפי שמתבאר מן הכתוב +במדבר ל"א ז'+ ויצבאו על מדין כאשר צוה יי' את משה. ואחר אמר סמוך לזה +שם ט"ז+ ועתה הרג כל זכר בטף. ועוד הנה אמר בעל ספר המצות +הכונה כנראה לספר המצות לר' חפץ בן יצליח, מכיון שרבינו מביא את סה"מ של אביו בשמו העברי [ג], בין הקטעים מספר המצות לר"ח בן יצליח שהו"ל ב' צ' הלפר, פילדלפיה /אלף תשע מאות וחמש עשרה/, לא נמצאת פיסקא זו+ בפרוש המצוה הזאת: ואם הם סגרו את שעריהם בפניהם ונלחמו בהם ונתנם אלהים בידיהם יהרגו את הנלחמים ויחיו את השאר. ורבנו סעדיה ז"ל תרגם +עי' דירנבורג כל חבורי רס"ג ח"א /רפ"ג/+ הרג את אנשיה לפי חרב.
 
תשובה ואולם התשובה לשאלה השניה והיא השגתך על מה שנאמר בבאור והכית את כל זכורה לפי חרב, הרי כל מה שזכרת בדבריך אמת ואין חובה אלא להרג את הזכרים הגדולים +עי' ספרי שופטים (ד"ו קפ"ז)+ וכמו שאמר רבנו סעדיה זצ"ל וכבר באר זה רבנו זצ"ל בפרק הששי מן הלכות מלכים (ומלחמותי) [ומלחמותיהם] +הלכה ד'+ וזהו נוסח דבריו: ואם לא השלימו או שהשלימו ולא קבלו שבע מצות עושין עמהן מלחמה והורגין כל הזכרים הגדולים ובוזזים כל ממונם וטפם ואין הורגים אשה ולא קטן שנ' והנשים והטף זה טף שלזכרים. ומה שנמצא בספר מצות הוא טעות של היסח דעת במרוץ הכתיבה. וכבר תקנתיו עכשיו בנוסח זה +כך נמצא מתוקן גם בתרגומו של ר' משה אבן תבון, הוצ' ר"ח העליר דף ל"א, כדאי לציין שר"מ א"ת תירגם את ספר המצות עפ"י העתק שנעשה בשבילו מתוך עצם ספרו של ר' אברהם בן הרמב"ם, כפי שמעיד הר"מ בהקדמתו (הוצ' ר"ח העליר, מבוא עמ' /י"ט/) וז"ל: וחליתי אחד ממשכילי ארצנו ההולך לאלכסנדריא שיבקשהו (את ס' המצות) שם ואם לא ימצאהו שיחלה בשמי בכתב פני הנגיד הגדול בן הרב המחבר לצוות אחד מסופרי ארצו לכתבו ולשלחו אליו והנגיד הנכבד לנעם מוסרו ומשמרו האהבה הקדומה שלח לו ספרו שיעתיקו ממנו והתנצל אליו כי אילו היה אצלו זולתו מדויק היה שולח אותו אליו, - בזה יובן איך נכנס תיקונו של רבי' שעליו הוא מודיע בתשובה זו, לתוך הטופס שהיה לפני הר"מ א"ת+: ונצטוינו להרג כל זכר בעיר מן הגדולים ולקחת את כל שללם וכו'. ותקן גם אתה לפי זה. ואולם מה שאמר בעל ספר המצות +כלומר שיהרגו את הנלחמים בלבד ולא כל הזכרים הגדולים+ הרי איני יודע ראיה שתסייע לדבריו. וכתב אברהם ביר' משה זצו"ל.
שו"ת רבי אברהם בן הרמב"ם סימן סה
 
שאלה אחר עוד מה שאמר ז"ל בתחילת ההקדמה +הכונה להקדמה שאחרי הי"ד שרשים, לפני התחלת עצם הספר (הוצ' ר"ח העליר דף י"ב)+ והוא: כל מה שחייבים עליו מיתות בית דין או כרת הוא מצות לא תעשה בהכרח, חוץ מפסח ומילה, כי שניהם בכרת, אע"פ שהם מצות עשה. והלא יש לנו מצות עשה בכרת זולתם והוא הכפור כמו שנאמר +ויקרא ט"ז כ"ט+ תענו את נפשותיכם ועניתם את נפשותיכם +שם ל"א וכ"ג כ"ז וכו'+ והרי חוזרת המצוה הזאת חמש פעמים. יורנו רבנו ושכרו כפול מן השמים.
 
תשובה ואולם תשובת השאלה השלישית היא שאין אצלנו מצות עשה שאין בהעדר קיומה לא תעשה המחייב כרת על בטולה זולתי פסח ומילה לבד. כי לא נזכר לא בפסח ולא במילה שום לא תעשה אלא רק עשה. ואולם האכילה ביום הכפורים היא עשה ולא תעשה. העשה שבה מפורש בפסוק ועניתם את נפשתיכם +שם, בס' המצות מ"ע קס"ד, מהפסוק: תענו את נפשותיכם+ והלא תעשה הוא בפסוק כי כל הנפש אשר לא תעונה בעצם היום הזה +ויקרא כ"ג כ"ט, סה"מ מל"ת קצ"ו.+ והרי היא כמו מלאכה בשבת שהיא עשה ולא תעשה ואין חייבים כרת אלא על העברה על לא תעשה. ואמנם יתכן לומר שמה שנאמר כי כל הנפש אשר לא תעונה הוא כמו שנאמר +בראשית י"ז י"ד+ וערל זכר אשר לא ימול את בשר ערלתו ויהיה זה החיוב על בטול העשה, כמו שחשבת אתה, אלמלא בארה הקבלה +כריתות ב' א', עי' ספרא אמור פ' י"ד (הוצ' אה"ו ק"ב א')+ שהוא לא תעשה בהכרח כמו שפרש במצוה המאה ותשעים +צ"ל: המאה ותשעים ושש ממצות ל"ת+ ממצות לא תעשה. ועוד הרי חלוק גדול בין המילה ובין הענוי והוא שהמילה מצות עשה ואם לא תקוים המצוה הזאת אין בהעדר קיומה מעשה שהוא סבת העדר הקיום +כלו' מי שמבטל מצות מילה אינו עושה בזה מעשה.+ ואולם הענוי ביום הכפורים הוא מצות עשה שאם אין מקיימים אותה הרי העדר קיומה בא ע"י מעשה, והמעשה הזה המבטל את המצוה הוא שנאסר בפסוק כי כל הנפש אשר לא תעונה, כפי שבארה הקבלה, ולא יתכן לומר בהעדר קיום המילה או הפסח שהוא לא תעשה כי אין בהעדר קיומם מעשה שיהיה אסור, כפי שבארנו. והרי זה מחייב ההקש נוסף על מה שנזכר בקבלה האמתית וזהו דיוק נפלא וחלוק דק. והתבונן בו היטב וזכר את העיקר שאמרתי לך בראשונה והוא שאין אנו מביאים ראיה ממה שמורה עליו פשוטו של מקרא בלבד אלא ממה שמורים המקרא והקבלה ביחד. והנה העיקר האמתי הזה הוא שמסתלקים בו רוב הספקות ובאמת כל הספקות החלים במקראות. ואל תשכחהו כי הוא בהלכה עמוד שהכל נשען עליו ויתד שהכל תלוי בו. וכללו של דבר השאלות הללו מורות על טוב דעת ואלהים המישיר אל האמת. וכתב אברהם ביר' משה זצו"ל.
שו"ת רבי אברהם בן הרמב"ם סימן סו
 
שאלה ילמדנו רבנו דיין שיש תחת ידו ממון יתומים ומוציאו ליהודים ברבית. כל פעם שהוא מוציא מן הקרן מאה דינר הוא כותב על מי שלקחו מאה ועשרה למשך שנה אחת שלמה, ולוקח בזה את הקרקע +עי' בתשובה שהכונה למשכון+ של האיש שלקח ממנו את הסכום הנזכר וגם אשתו של זה מסלקת ידיה משעבוד הקרקע +לכתובתה+ הנזכר עד שישלם וכותב את זה בשטרות בדיני ישראל וקיומים בדיני גויים +עי' תשו' הרמב"ם סי' רצ"ח.+ ויש אנשים שהוא מוסר להם כלים במאה דינר באפן שהוא מפרט את הכלים האלה בזמן שתפל העדות על האיש שלקחם ממנו ואח"כ חוזר ולוקח ממנו +כ"י: ישאל+ את הכלים הוא או אחר שנתן לו רשות לכך וישלם לו תמורת זה תשעים דינר. האם זה מותר בדיני ישראל או לא. תורנו הדרתו מה שמחייב הדין בזה באריכות שלא ישאר אחריה ספק כי רבים מישראל משתוקקים לדעת את המותר ואת האסור. ושכרו כפול מן השמים.
 
תשובה אין אנו יודעים אם יש אמת בתליית השאלות האלה וכיוצא בהן במעשה דיין. כי לפעמים יעשה דיין או זולתו מעשה ההולך על דרך הדין ואין בו דופי, ויראה המעשה הזה מי שאין לו ידיעה בענין הדין או מי שאינו יודע את פנים המעשה הזה איך הוא, ויחשב בו דבר שאין בו לפי מה שמובן לו מחיצוניות המעשה הזה. ואנחנו חייבים לדון כל אדם שמעשיו סתומים לכף זכות כדברי החכמים ז"ל במוסריהם +אבות א' ה'+ המביאים לידי שלמות את מי שמקבל מוסר מהם והוי דן את כל האדם לכף זכות. ואם זה נוהג אצל כל אדם, כמו שאמרו, הרי על אחת כמה וכמה מן הראוי לנהג כך לגבי אנשי החכמה והדת. ואולם מאחר שנזכר בשאלה זו האם זה מותר בדיני ישראל אם לא וכו', צריך שיבואר המותר והאסור בענין זה מבלי שנשגיח בתשובתנו אם זה מעשה דיין או לא, אבל תשובתנו היא בדרך ההלכה בשאלות אלה, אם נעשה מעשה או לא, והתשובה בזה מה שאומר:
 
מה שנוגע לענין הראשון הנכלל בשאלה זו והוא מה שהזכיר השואל דיין שיש תחת ידו ממון יתומים והוא מוציאו ליהודים ברבית, הרי אפילו הפחות בחכמה לא יצייר שדבר זה מותר, אלא הוא כמו שאמרו ז"ל +ב"מ ע' א'+ יתמי דאכלי דלא דידהו ניזלו +לפני': ליזלו, עי' גם לקמן /בהערות/+ בתר שבקיהו, וזה דבר שלא יכשל בו אחד מן ישראל אלא אם יהיה פושע ולא כל שכן דיין. והנראה שהקרקע נלקחה כמשכון על ממון יתומים שנמסר בצורה שאמרו עליה +ב"מ שם /ע'/+ קרוב לשכר ורחוק להפסד. והבין השואל מזה הואיל והקרן שמורה ויש בה רוח שזה רבית. אבל אם היה הדבר כך איך הבין המאה במאה ועשרה וכל שכן שיכתב בצורה זו, ר"ל, המאה במאה ועשרה כאלו הריוח קצוב מלכתחילה, ואפילו היה הריוח קצוב, אם כי דבר זה אינו אפשר, וגם סכומו קצוב, הרי זה אופן שלא יצוייר בו שום פנים של היתר ולא יאות כך לאיש מאנשי הדת, כי היא רבית קצוצה, ולא כל שכן לדיין.
 
ואמנם הענין השני והוא מסירת כלי שמחירו מאה במאה ואחר יושב הכלי הזה בעינו בתשעים, הרי זה אסור משום הערמת רבית, כמו שאמרו +ב"מ ס"ב ב', רמב"ם ה' מלוה ולוה פ"ה הט"ו+ יש דברים שהן מותרין ואסור לעשותן +לפני': ואסורין מפני,,, עי' ד"ס /קע"ט/ אות ג'+ מפני הערמת רבית כיצד וכו'. ואפשר שחכם ההלכה יטען ויאמר: היתומים מותר להם למסר ממון קרוב לשכר ורחוק להפסד וזהו אבק רבית -, והוא אמת, ר"ל הוא דומה לאבק רבית ואינו אבק רבית ממש כפי שאבאר עוד, - ואיך לא יותר להם דבר שהוא מותר ואינו אסור אלא מפני הערמת רבית, ובלי ספק יש חכמים הטוענים כך, אבל אני סובר, כפי שמורה לי העיון, שאין זאת אמת אלא מה שהגדולים אסורים לעשותו משום רבית קצוצה או אבק רבית או מפני הערמת רבית, אסור גם כן ליתומים חוץ מקרוב לשכר ורחוק להפסד בלבד +עי' לקמן /בהערות/+ כי לא מהיותם יתומים יותרו להם הדברים האסורים, כפי שבאר רב נחמן בתלמוד +ב"מ ע' א'.+ ועתה אבאר זה באריכות באפן שלא ישאר בו ספק כפי שבקשת בשאלתך.
 
מקור הדין הזה הוא מה שאמרו בגמרא מציעא פרק אי זה הוא /איזהו/ נשך +שם /ב"מ ע/+ אמר רב ענן אמ' שמואל מעות שליתומים /של יתומים/ מותר להלותן ברבית אמ' ליה רב נחמן משום דיתמי נינהו ספינא להו איסורא יתמי דאכלי דלא דידהו ניזלו +לפני': ליזלו. עי"ל /בהערות/+ בתר שבקיהו וכו'. ונדחתה הסברה המיוחסת לשמואל, ר"ל מעות של יתומים מותר להלותן ברבית, לסבה שבארה רב נחמן והיא שלא מהיותם יתומים יאכילו אותם דברים האסורים. והמעשה שתלמד מתוכו סברת שמואל אין בו איסור עד שיוכלו ללמד מתוכו מה שחשב רב ענן. ועוד נזכר אחרי זה באותו מקום ממש אמ' רבה וכו' מעות שליתומים /של יתומים/ מותר להלוותן קרוב לשכר ורחוק להפסד. ועוד שם /ב"מ ע/ אחר כך אמ' ליה רבה לרב יוסף הני זוזי דיתמי היכי עבדינן להו אמ' ליה וכו'. ונגלה ממקום זה, וראוי להתבונן בו היטב, איך לא הזכיר תחבולה לתועלתם מפאת המלוה אלא קרוב לשכר ורחוק להפסק /להפסד/ בלבד, וזה מורה שכל דבר חוץ מזה אינו מותר, כי לו היה דבר חוץ מזה מותר, צריך היה רב יוסף לבארו לרבה, כי הוא שאלו על אופן התחבולה לתועלתם איך היא וזה פרוש לשונם: היכי עבדינן להו. ודבר שיש בו פנים הרבה אינו ראוי להזכיר אופן אחד בלבד ולהשמיט זולתו בצורה זו של השאלה +כלו' שאלת הגמ' היכי עבדינן להו מחייבת תשובה הכוללת את כל אופני ההיתר, ולא רק אחד מכמה אופנים.+ כל הדברים האלה ברורים למי שיודע מה שמתחייב מלשון ההלכה, משאלותיה ותשובותיה.
 
ואמנם הטעם להתרת קרוב לשכר ורחוק להפסד ליתומים הוא מפני שאין במעשה הזה לקיחת דבר מממון הלוה נוסף על הקרן שלוה ואין היתומים אכלי דלא דידהו בקרן ממונם או ברוח, כי הם אינם לוקחים אלא ממונם בעינו או רוח, אם יקרה, כי זאת היא אמתות קרוב לשכר ורחוק להפסד. וטעם אסור זה לגדולים הוא שמלוה זה מאחר שקרן ממונו שמורה היא, נראה כאלו מה שהוא מקבל מן הריוח, אם היה, הוא ריוח הלואה ולא ריוח מסחר וכאלו מה שהוא מקבל חוא /הוא/ מממון הלוה הואיל והלוה חייב באחריות הקרן כפי שבארנו.
 
ואין זה, ר"ל קרוב לשכר ורחוק להפסד, אבק רבית אלא דומה לו בלבד, לפי הטעם שבארנו. כי באבק רבית גם כן יקצב לפי הרוב למלוה ריוח נוסף על ממונו משעת מסירת הכסף, כמו במכירת המתנה, בתוספת על המחיר וכיוצא בו +עי' פי' המשניות ב"מ פ"ה מ"ג, ה' מלוה ולוה פ"ח ה"א+ אלא שזה במצב שאינו כמו רבית קצוצה בשאר דברים וגלוי (כמוהו). וכבר באר מה שבארתי בענין זה אבא מארי זצ"ל באמרו בחבור +רמב"ם ה' מלוה ולוה פ"ד הי"ד, אבל לפני' הגי': שזה אבק רבית הוא, וכן שם פ"ה ה"ח: אסור לאדם שיתן מעותיו קרוב לשכר ורחוק להפסד שזה אבק רבית הוא, לפני הראב"ם היתה איפוא גירסא אחרת בחיבור+ שזה כאבק רבית הוא וכו'. ר"ל הואיל ואין זה אסור אלא משום שהוא דומה לאבק רבית ועיקר האסור של אבק רבית מדבריהם, הרי לא אסרוהו בנכסי יתומים.
 
ואם יאמר האומר: מאחר שלא נאמר מפורש שאין מותר ליתומים אלא קרוב לשכר ורחוק להפסד, יוקש ממנו לזולתו, כי אין כל הדינים נכתבים כי הדינים גם כן בפרטיות, ואין הפרטיות קבועות עד שיכתב דין כל פרט; אלא הדינים הנזכרים הם דוגמה לחכם והוא יקיש עליה מה שדומה לה. ואמנם דבר זה אמת שאין חולקין עליה. אלא שלא יוקש הדין אלא לדבר הדומה לו בשוה. ואם ימצא פנים של עסק בשביל היתומים במסירת ממונם שירויחו בו והעסק ההוא ידמה לקרוב לשכר ורחוק להפסד, ר"ל, שלא יקצב ליתומים דבר מצד המלוה ושיחייב ההקיש שהוא שוה למה שהוא מקבל בלבד או ברוח, אם יקרה, הרי זה מותר בלי ספק כי אין שער העיון וההקיש סגור.
 
ומשל למה שהגדרנו עכשיו הוא לקיחת פירות שדה ממושכנת. כי זהו ריוח מקווה, לא קצוב, ואין קצוב אלא קרן הממון כי (השדה) הממושכנת הזאת, אף על פי שברור שהיא אבק רבית, דומה היא לקרוב לשכר ורחוק להפסד, הואיל והריוח מקווה ואינו קצוב כפי שנתבאר. על כן היא מותרת ליתומים. ואולם מכירת המתנה ביותר מן המחיר, אע"פ שגם הוא אבק רבית, אינו דומה לקרוב לשכר ורחוק להפסד, כי אם אני מוכר מה ששוה מאה במאה ועשרה הרי מוטל על הלוקח במקח בטל זה יותר מעיקר הממון שהוא לוקח, כי הוא אינו לוקח אלא מאה ומוטל עליו מאה ועשרה מפני ההמתנה. וזה, אם כי הוא רק אבק רבית, אינו מותר ליתומים. ובדרך הזאת מן הראוי להקיש על מה שמותר ליתומים או אסור מן הענינים האלה.
 
והיותר שאפשר להגיע אליו בדרך פרוש מקצת מאמרים באפן שאינם מורים עליו, לא בדרך העיון, הוא שאבק רבית מותר להם, ואם כי אינני סובר כך +עי' לקמן /בהערות/.+
 
מה שנוגע להקש מזה למה שאסור מפני הערמת רבית, הרי אין זה אסור בעצמו, אלא נאסר מחשש שתחול הערמה לשם לקיחת הרבית באופן שהיא מותרת אם היא באה במקרה כפי שנבאר; ויאמר העושה זה: אני לא התכונתי לרבית ולא בא זה אלא במקרה שהוא מותר, כמו שאמרו עליהם השלום, הרי נאסר המותר הזה, שהוא המקרה, למיגדר מילתא שמא תהיה הערמה שאליה מתכון האיסור. ומה שאסור מפאת החשש ומשום מיגדר מילתא אין מקום להתירו ליתומים.
 
ומאחר שנתגלגל לנו הדבור אל הזכרת מה שאסור מפני הערמת רבית, נבאר בזה מה שיאיר את אמיתתו, כדי להמנע מכל טעות, ונאמר: מקור הדבר הזה הוא מה שנזכר בפרק אי זה הוא /איזהו/ נשך +ב"מ ס"ב ב', עי' לעיל /בפיסקה השלישית/+ יש דברים שהן מותרין ואסור לעשותן +לפני': ואסורין מפני, עי"ל /בהערות/+ מפני הערמת רבית כיצד אמ' לו הלויני מנה אמר לו מנה אין לי חטים במנה יש לי שאני נותן לך +לפני' נוסף: נתן לו חטין במנה וחזר ולקח,,, אבל בכי"מ וביתר כי"י ליתא ג"כ, עי' ד"ס /קע"ט/ אות ד'+ חזר ולקחן ממנו בארבעה ועשרים סלע הרי זה +הרי זה, ליתא לפני'+ מותר ואסור לעשות כן מפני הערמת רבית. ובכן זהו מותר מפני שהוא לא מסר לו אלא חפץ בעינו מבלי שקבעו דבר נוסף. אחר כך חזר ולקח ממנו בפחות משויו ודבר זה אין בו פגם כי המלוה לא התנה להחזיר החפץ ולא מסרו אלא בשויו בלי תוספת במחיר. ומה שהלוה מסר לו אח"כ בפחות משויו מבלי שהתנה על כך המלוה לפני שמסרו לו, הרי זה משום שרצה ליזוק בנכסין; וזהו מותר אלא שנאסר מחשש שתשתלשל ממנו הערמה ברבית וסופו של כל מי שילוה ברבית קצוצה שיערים ויעשה זה ויתנה /י' פתוחה/ בינו לבין הלוה כל רבית שירצה ויעשה בצורה זו שלא נכתב לה חיוב בדיני אדם +עי' רמב"ם ה' מלוה ולוה פ"ה הט"ו והט"ז.+
 
וידוקדק כאן היטב הענין הברור והגלוי הזה כמו שהצענוהו לפניך והוא זה: אם לקח הלוה את החפץ הזה בשויו מבלי הסכם שיחזירו בפחות משויו, הרי זהו המותר שהוא אסור מפני הערמת רבית. ואם לקח הלוה זה בשויו אחרי שהוסכם בינו ובין חמלוה /המלוה/ שיחזיר חפץ זה בפחות משויו, [ואחת היא] אם היה ההסכם בשעת המקח, [או אם בשעת המקח] לא נזכר שום דבר, הרי זאת היא ההערמה שבעבורה נאסר המותר גזרה שמא יגיעו לכלל הערמה. ולו היה אופן האסור שדברו עליו בתלמוד שהמעשה עצמו מותר ורק הערמה אסורה בו, היה צריך שיהיה הלשון כך: דברים המותרין ואסור לעשותן מפני שהן הערמה כרבית, אם כי לא יצייר אחד שההערמה מותרת בדברים האסורים ופרשו זאת במקום אחר +ביצה י"ז ב' בשנויים+: החמירו במערים יותר מן המזיד, וטעמם בזה הערמה שכיחא מזיד לא שכיח +עי' רמב"ם ה' יו"ט פ"ו ה"י: אבל המזיד אינו מצוי וכו', ונראה שכך היתה הגי' לפניהם בגמ', עי' גם שלטי הגבורים לרי"ף ביצה פ"ב סי' תתפ"א+ כלומר אינו מצוי שאדם יגלה דעתו שהוא מתכון לעשות איסור. ואין חלוק בכל זה בין היתומים והגדולים אלא בקרוב לשכר ורחוק להפסד בלבד, כמו שבארנו +התימה שרבי' פסק בזה נגד דעת הרמב"ם והגאונים. עי' ה' מלוה ולוה פ"ד הי"ד: וכל אבק רבית אינה אסורה אלא מדבריהם ובנכסי יתומים לא גזרו. ובתשו' הרמב"ם סי' קי"ב: ממון היתומים אסור להלותו ברבית של תורה אמנם אופני רבית של דבריהם מותר ולכן מותר אצלי לקבל בפירות ממונם מה שאיסורו הוא מדבריהם ויש מי שאינו מתיר זולתו זה האופן לבדו והוא קרוב לשכר ורחוק להפסד. ועי' ברא"ש ב"מ פ"ה סי' נ': כתבו הגאונים ז"ל דה"ה לכל שאר רבית דרבנן. וכן בעיטור אות כיס (עיסקא) ח"א דף ע"א ב': דקרוב לשכר ורחוק להפסד לאו רבית ממש הוא אלא אבק רבית הוא מדשרינן גבי יתמי. ונראה שמקורם בה"ג ד"וו צ"ה א' - ד"ב /שפ"ב/: קרוב לשכר ורחוק להפסד פי' יהבינן להו בעסקא דשקלי רווחא ולא דרו זינא אבל רבית קצוצה אסור.+
 
והנה הארכנו בתשובה לשאלה הזאת כפי בקשת השואל וכפי שצריך לעקירת הספק מלבות האנשים כמו שנאמר +ישעי' נ"ז י"ד, באותו פסוק סיים רבי' גם את תשובתו במעשה נסים סי' ד'+ הרימו מכשול מדרך עמי. וכתב אברהם ביר' משה זצו"ל.
שו"ת רבי אברהם בן הרמב"ם סימן סז
 
שאלה ילמדנו רבנו לאה נישאת לראובן ויש לו בן גדול מרחל ונולדו לראובן הנזכר מלאה הנזכרת שני ילדים זכרים והלך בנו הגדול הנולד לו מרחל ושידך נערה לקדשה אחר כך. והיה שמעון שליח לה וקבל מן המשדך +כלו' מראובן שנתן את המוהר מכספו+ מוהר בתו והוא חמשה עשר דינר ושלש טבעות זהב. ואחר זמן קצר נפטר אבי המשודכת השליח הנזכר ונפטר אחריו המשדך ראובן הנזכר והניח שלשת הבנים שנולדו לו מלאה יתומים אחד מהם גדול והשנים קטנים. והם +בתור יורשי ראובן, מתוך ההנחה שכסף המוהר שייך לעזבון ראובן, ונראה שלרגלי פטירת אבי החתן ואבי הכלה נתבטל השידוך+ רצו להוציא מן המשודכת חמשה עשר הדינר ושלש טבעות הזהב הנזכרים. וכמו כן המשודכת יש לה שתי אחיות משמעון אביה השליח הנזכר קטנות. תורנו הדרתו הטהורה יהדרה אל, האם יכולים היתומים להוציא ממון אביהם המשדך מן המשודכת מאחר שהיתה גדולה בזמן שליחות אביה או מממון אביה שמעון הנזכר שתפסו אותו בית דין בשביל הבנות היתומות שבית דין מפקחים על עסקיהן, באר היטב ושכרו כפול מן השמים.
 
תשובה אם הודתה המשודכת שהיא עשתה אביה שליח לקחת מן המשדך ושהוא קבל ממנו את הסכום הנטען או אם הביאו היורשים ראיה על זה, כלומר שהיא עשתה שליח וששליחה קבל, הרי מחייבה ההקש לשלם את הסכום, גם אם תטען שהסכום לא הגיע לידה, ואין שם עד שהיא לקחה משליחה, כי שלוחו של אדם כמותו +ברכות ל"ד ב' וש"נ+ ואין חלוק בין המסירה למשלח או לשליח, ואם לא קבלה ממנו, הפסידה בעצמה. ואם לא הוכח מה שהותנה, לא בהודאת המשודכת ולא בראיה, אין המשודכת חייבת אלא שבועה או חרם סתם כפי טענת היתומים או הטוען בעבורם ותשובתה אשר,,,
 
ומה שנוגע ליורשי אבי המשודכת, אין ליורשי המשדך להוציא מהם ממון בטענה זו בשום פנים ובשום סבה כי לא יתכן נגדם שום דבר, כי אנו טוענין ליורש +משנה ב"ב מ"א א'+ ואפשר שאבי המשודכת מסר לה, כי לא נמסר לו אלא מה שהוסכם לה, וחזקת שליח עושה שליחותו +עירובין ל"א ב' וש"נ.+ וזה אפילו הוכח בראיה שאבי המשודכת קבל את הכסף +עי' תה"ג מנטובה סי' ע"ב שאבי הכלה דינו כשומר חנם לגבי הנדוניא שקבל, אבל בתה"ג גנזי שכטר ח"ב /רל"ט/ פסק דדינו כשומר שכר לכל מה שקבל, עי' מש"כ שם גינצברג עמ' /רל"ז/+ ולא כל שכן אם אין שם ראיה. ואין שבועה על היורשים, יורשי אבי המשודכת, כלל, ואפילו הם גדולים. זהו מה שמחייב הדין בשאלה זו. וכתב אברהם ביר' משה זצ"ל.
שו"ת רבי אברהם בן הרמב"ם סימן סח
 
+מסי' ס"ח - ע"א: חליפת תשובות בענין צוואה, משנת אתקי"ט.+ נוסח שאלה שנשאלה לפני מורה הוראה אחד וזה לשונה:
 
ילמדנו רבנו אשה שכיבת מרע צותה מחמת מיתה שיש לה אצל שותף סכום מה ופטרה אותו חוץ מזה מכל שאר הדברים ולא נותר לה אצלו אלא הסכום הקצוב שהניחה בצואה, ונתכון כותב הצואה לדקדק בדבר בלשון שונה ממה שבטאה וכתב שהיא פטרה אותו מכל דבר חוץ מן הסכום הקצוב, מדרהם ועד אלף דינר. האם מותר לו זה מאחר שפטרה אותו מכל דבר זולתי הסכום הקצוב או יהיה זה עדות שקר מאחר שאינו הבטוי שבטאה המצוה. והאם ינהג זה אצל כל בטוי שיבטאנו שכיב מרע, או מותר לו לשנות את הלשון לפי מה שיעשה בטופס השטרות כלם. יורנו אדוננו.
 
וזהו נוסח תשובתו בשאלה זו התשובה ובאלהים הישועה כל זמן שיהיו כוונות הצואה מדוקדקות לפי מה שצוה המצוה אין משגיחים בחלוף הלשון ורק בנוגע לקיום הכוונה אמרו +תענית כ"א א' וש"נ+ מצוה לקיים דברי המת, לא בנוגע לספור בטויו. כי לפעמים ישתמש המצוה בשביל כונתו בלשון שאינה מתוקנת כפי דעת הסופר בשעה שהוא בא לכתבה. ואין זו עדות שקר. ואולם מה שכתבו הסופר שהיא פטרה אותו ממה שהוא מחוץ לסכום הקצוב מדרהם ועד אלף דינר, הרי זה לשון שאינו מתוקן הואיל והוא נכנס מתחת להגבלה, כי מפחות מדרהם ויותר מאלף לא פטרה אותו לפי לשון זה. והנכון שיאמר משוה +בכ"י: משוי+ פרוטה ולעילא. כי פחות משוה פרוטה אין לו חשיבות עד שיצטרך לפיטור מזה. והלשון ולעילא אין לה תכלית, וכך ראוי לעשות. יי' צבאות עמנו +תהלים מ"ו ח, י"ב.+
שו"ת רבי אברהם בן הרמב"ם סימן סט
 
ונתבקש רבנו ירום הודו לבאר מה שיש בתשובה באריכות שתסלק כל הספקות.
 
וזהו מה שאמר בתשובתו על כך כל מה שהזכירו הדיין הזה ש"צ בתשובתו אינו רחוק מן האמת חוץ ממה שנראה מדבריו שאם היתה המחילה +עי' לעיל סי' ס"ח הערה /שתים/+ משוה פרוטה ולעילא היה הדין שלא נשארה תביעה למוחל או למי שבא מכחו, הואיל ולא חלה הגבלה. ואם לא התכון לכך טעה בלשונו כי מתוכה היו מעלים על הדעת את הסברה הזאת. ואם היתה זאת כונתו, אין זה נכון, כי המחילה מתנה +רמב"ם ה' זכיה ומתנה פ"ג ה"ב+ ומתנת דבר שאינו מסוים +בערבית: ידוע [ג]+ אינה מתנה +ה' זכיה שם ה"ה+ וזהו עיקר שלא יאות לחלק עליו למי שיודע מה שאמרו חז"ל בדבר זה. ומן הנוסח משוה פרוטה ולעילא אינו מתחייב ותור על מה שאין לו תכלית. כי גם אם הלשון מורה על כך, אין הדין מקיים את זה. כי דבר שאין לו תכלית אינו מסוים והאינו מסוים אין מתנתו מתנה ואין יכלים למחל עליו כמו שבארו.
 
ואמנם אפן הדין הנוהג במחילה הוא שיפסקו המחילה על כל מה שפרשו המוחל ואין פונים אל משוה פרוטה ולעילא, כי הוא מטופסי השטרות ואין חלוק בין זה ובין לשון הסופרים במקצת שטרות מה שמגיע לי ומה שאפשר שיגיע מימות עולם ועד עכשיו +בשטרות הנ"ל לרס"ג ורה"ג: מן יומי עלמא ועד השתא. בשטר מחילה אצל גולאק סי' רפ"ב: מכל התביעות והזכויות והתלונות שהיו לו או שאפשר להיות לו,,, מיום שנברא העולם ועד היום הזה.+ כי כמו זה בלתי מסוים ואין המחילה עליו מחילה, כך ההוא, ר"ל משוה פרוטה ולעילא. ואולם אם הגביל מה שמחל עליו ואמר משוה פרוטה ועד אלף דרהם או דינר למשל, הרי נתן דבר מסוים ואין עוד לו או למי שבא מכחו תביעה אלא על מה שעולה על הסכום המוגבל. ואם כן הוא ואם היה הענין כמו שרמז השואל שהאשה מחלה לשותפה על כל מה שמחוץ לסכום הנזכר ועל שאר הדברים, הרי אין לעד להעיד אלא את הענין הזה, גם אם הלשון שונה, ואולם אם הגביל מה שלא הגבילה האשה, הרי זו עדות שקר כי מתחייב ממנו ותור על מה שלא הצריכה מחילת האשה המותרת /מ' שואית, ו' פתוחה/ ותור מעולם. וכללו של דבר, צריך העד שלא יעיד על איש אלא מה שהעיד על עצמו לא יוסיף ענין מדעתו ולא יגרע, כי אם הוסיף הרי הוא מעיד עדות שקר במה שהוסיף, ואם גרע לפעמים יהיה מעיד בשקר ולפעמים יהיה טועה. וזה ברור יותר ממה שיהיה צריך באור, אלמלי היתה הכונה לסלק כל הספקות.
שו"ת רבי אברהם בן הרמב"ם סימן ע
 
והשיב לו הדיין במכתב אחד וזה לשונו
 
מסר לנו אחד מידידינו מכתב בכתיבת יד ר' אברהם ש"צ ופתחנוהו ומצאנו בו דברים שאינם מכוונים לפי ההקיש ומקצתם סותרים מקצתם. הראשון מזה מה שאמר שהפיטור מתנה, וידוע שאין הפיטור מתנה, כי הפיטור הודאת בעל דין שקבל החוב שהיה לו אצל בעל דינו ושהגיע לידו, והמתנה היא הודאת איש שנתן חפץ ידוע שהוא קנינו למי שאין לו בו זכות ברצון נפשו. ואם כן הוא, הרי מה שאמר שהאינו מסוים אין בו מחילה כדבריהם אינו נכון ואיש לא אמר זאת. ולדעתו שסובר שאין המחילה קיימת אלא בדבר מוגבל, מי שאומר מחלתי לפלוני על שאר הדברים, כמו שאמרה האשה הזאת, איך התחבולה אצלו בכתיבת המחילה? אם יגביל, הרי גרע ממה שאמר המוחל והמחילה לא תהיה כללית, והרי טעה בסכום המחול. ואם לא יגביל אין המחילה מחילה לפי סברתו. ומה שאמר ואולם אם הגביל מה שמחל עליו ואמר משוה פרוטה עד אלף דרהם או דינר למשל, הרי נתן דבר ידוע סותר למה שאמר אחר כך ואולם אם יגביל מה שלא הגבילה האשה הרי זו עדות שקר וסותר למה שאמר בסוף ואם גרע, לפעמים יהיה מעיד בשקר ולפעמים יהיה טועה. ואלהים יודע שכל הדברים האלה בטלים בברור, ואלמלי עורר אותנו המוסר לדבר עליהם החשינו מהם, אלא שכפי בקשתו אמרנו מה שאמרנו, ובטחוננו על אלהים. תמוז /א' תקי"ט/ +תתקס"ח, כשלש שנים וחצי אחרי פטירת הרמב"ם.+
שו"ת רבי אברהם בן הרמב"ם סימן עא
 
וזה מה שהכתיב רבינו אברהם ירום הודו בתשובה לכך
 
כל מי שעמד על התשובה הזאת יודע שגנאי לאיש כמוני להשיב תשובה על דברים כאלה שיש בהם מן הבטלה מה שברור בהתבוננות היותר קלה. ואולם מחמת מעוט בעלי העיון בזמננו זה, והיות רוב השומעים את הטעות סבורים שהיא אמת מפני שהם רחוקים ממקורות העיון ומהקשי ההלכה, חייבים אנו לטרח גם בבאור מה שמבואר לבעלי החכמה, עד שיבואר למי שיש אצלו הידיעה היותר קלה מקטני התלמידים ולא כל שכן הגדולים. ואל יתפס עלינו אחד מבעלי ההבנה שאנו עוסקים בכגון זה.
 
ונאמר: מה שאמר שהאברא אינה מתנה אלא הודאת בעל דין שקבל את החוב שהיה לו אצל בעל דינו ושהגיע לידו, הרי זה מוכיח שלא הבין מה שנכלל בלשון הזה, כי מובן האברא הוא בטול זכות קבועה, ועל כן היא מחילה. ואם היא תחול על ענין אחר, כמו קבלת המגיע, הרי רק בהשאלה. ואפילו היא חלה על שני הענינים גם יחד בשוה, היה לו להבין מתשובתנו שהענין שהתכונו אנחנו לו באברא הוא המחילה, כי קראנו לענין זה שקראנו לו בלשון אברא גם כן בלשון מחילה, וזה ברור בתשובתנו אשר היא אצלו ומוטב שיתבונן בה.
 
ולפי סברתו שהאברא היא קבלת המגיע ושהאברא במה שאין לו תכלית, אם היה סובר כך, כלומר שקבלת מה שאין לו תכלית תתכן, הרי צריך לו שיטרח להתעסק אם קבלת מה שאין לו תכלית תתכן, עד שיבואר לו שזה אינו אפשר. ואם אינו סובר כך, יהא ידוע לו שאמר דברים שלא ידע מה מתחייב מהם, וכבר ברור הענין הזה. ואולם מה שאנחנו התכונו לו באברא הרי היא המחילה כמו שהערונו בתשובתנו הקודמת הערה המספיקה לבעלי ההבנה. וידוע שהמחילה מתנה +רמב"ם ה' זכיה ומתנה פ"ג ה"ב, עי"ל סי' ס"ט+ ומתנת דבר שאינו מסוים אינה קיימת +ה' זכיה שם ה"ה+ כמו שהודה בתשובתו האחרונה. ואם יאמר שגם המחילה אינה מתנה, ידע שגם אם היא אינה מתנה - ואמנם אי אפשר לומר כן - הרי על כל פנים לא תתכן מחילה בדבר שאינו מסוים, כפי שאמרו מפורש. ואם כך איפוא יאמר, לא פרש לנו היות המחילה בדבר שאינו מסוים אינה מחילה, כפי שבארנו לו והערונו לו איפה יתבאר זה.
 
וידע נא שמה שהזכיר בתשובתו: ואיש לא אמר זאת אינו נכון, ומה שהזכרנו כמו שאמרו הוא הנכון. והיה לו לומר אין אנו יודעים היכן נאמר זה, ולא כל מה שאינו יודע לא נאמר. ואין אני תופסו על כך, הואיל ואין זה מקום גלוי ומפורש שיוכלו לפתחו ולראותו +ברמב"ם פט"ו מה' מכירה ה"ו: שהמוחל צריך לידע הדבר שימחול לו בו ויפרש אותו וכו'. ועיין המקור בדרישה סי' רל"ב אות ז' [ש. ל.].+
 
ומה שהזכיר ולדעתו שסובר שאין האברא קיימת אלא בדבר מוגבל וכו', הרי אנו אומרים על זה: העד כותב מה שהועד, והדיין דן במה שמתחייב מעדות זו, אם [לקיום] אם לבטול, והוי אנשי העיון, כשמוחל אדם באפן שאינו כדין, האם אנו חייבים לשנות העדות ולהעיד בדבר שאינו אפשר למען תקום המחילה, ונבקש תחבולה בזה עד שהוא +בעל התשובה הנ"ל [ג]+ תמה ואומר איך התחבולה?!
 
ומה שהזכיר אם יגביל הרי גרע זהו מתחייב לפי סברתו, ואולם לפי הסברה האמתית הרי העיד בשקר והעיד במה שאינו קיים כמו שבארנו בתשובה הקודמת, ואיך יחייבו דברי מה שיחויב מהפוכיהם, מי יתן החרש תחרישון וג' +איוב י"ג ה'.+ ומכאן מתבאר שהסתירה, שבה חייבנו באחרונה, בין מה שאמרנו שהגבלת מה שלא הגבילה האשה עדות שקר ומה שאמרנו שהגורע מן העדות לפעמים מעיד בשקר ולפעמים הוא טועה - הרי אין מתחייבת לנו בזה סתירה לפי סברתנו, כי הגבלת מה שלא הגביל המוחל אין היא גריעה מן העדות אלא לפי סברתו, ואולם לפי סברתי הרי זה שקר כמו שהארכתי בתשובה ההיא, ואיך יתלה בי סתירה מתוך סברותיו.
 
ואולם הסתירה הראשונה שהוא חייב בין מה שאמרנו שהגבלת המוחל קיימת מפני שהיא מתנת דבר מסוים, ושאם יגביל העד מה שלא הגביל המוחל הרי זו עדות שקר, הלא מדברים אלה מוכח שלא הבין מה שאמרתי. ומאחר שזה יוצא ברור מדברי עצמו אין צורך להאריך כאן ובין כך ובין כך כבר הארכנו. וברור שתשובתי כלה הולכת לפי עיקר אחד ואין בה מה שיסתר מקצתה מקצתה כמו שאמר, והעיקר הזה שנבנתה עליו תשובתי הראשונה עיקר של אמת שאין בו ספק או מחלוקת, כמו שבארו החכמים למי שמבין את דבריהם.
 
ואולם מעוט נמוסו לגבינו, והקבלת נמוסנו לגביו ברעת נמוסו לגבינו הרי אין זה ממה שיצער אותנו עד שנצא ממדות נקיי הדעת, כדאי הוא הלל לאבד ממך ארבע מאות זוז וארבע מאות זוז והלל לא יקניט +שבת ל"א א', ולפני' הגי': כדי הוא הלל שתאבד על ידו,,, והלל לא יקפיד. עי' ד"ס /נ"ט/.+
שו"ת רבי אברהם בן הרמב"ם סימן עב
 
+מסי' ע"ב - ע"ד: חליפת תשובות בענין שטר מאוחר.+ נוסח תשובה שהשיב אחד הדיינים והרי היא לפניך
 
מה יאמר רבנו על עדות בקנין של מטלטלין שנתאחרה זמן מה וכאשר כתב את השטר לא דקדק בו בזמן המקח אלא כתב את יום כתיבת השטר. האם יצא מזה טעות אם לא. יורנו אדוננו ושכרו כפול מן השמים.
שו"ת רבי אברהם בן הרמב"ם סימן עג
 
וזהו נוסח תשובתו +כלומר תשובת אותו הדיין הנז' בכותרת לסי' ע"ב+ מועתק מכתיבת ידו: התשובה ובאלהים הישועה
 
איני יודע בזה פנים של טעות, ומי שטוען בזה טעות מחייבים אותו להביא ראיה על כך ולא ימצא. וכבר ראינו רבים מן הסופרים שאעפ"י שהם יודעים בדיוק את היום שאירע בו הקנין אינם מזכירים אותו אלא אומרים השליש הראשון מן החדש הפלוני +עי' גיטין י"ז א' כתוב בו שבוע שנה חדש וכו' כשר, תוספתא ב"ב פי"א ה"ב (צוקרמנדל /ארבע מאות ושלוש עשרה - שבע/), רמב"ם ה' גרושין פ"א הכ"ו, וכן נמצא בתשו' הרמב"ם סי' קנ"ו: בשליש אחרון של חדש טבת, וכן לקמן סי' ק"ג+ ודי בזה. ושלום.
שו"ת רבי אברהם בן הרמב"ם סימן עד
 
והשיב לו רבינו אברהם ירום הודו
 
צריך לבאר לאותו דיין מה שאינו יודע, והוא שאם ימכרו המטלטלין הללו אחרי זמן הקנין [פעם שנית] הרי המקח בטל +דהו"ל מוכר דבר שאינו שלו, עי' ס' המקח והממכר לרה"ג שער ב', רמב"ם ה' מכירה פכ"ב ה"ה+ ואם אירע זה לפני יום הכתיבה, יהיה המקח קיים באחור הכתיבה, וזאת היא הטעות [שתצא] באחור הכתיבה, אם היתה העדות בקנין מטלטלין או מתנה. ואולם בזולת מטלטלין כמו שטרי חוב ושטרי מקח וממכר הרי הטעות באחור העדות ברורה משתעלם מחכמתו +עי' ב"ב קע"א ב'. רמב"ם ה' מלוה ולוה פכ"ג ה"ב וה"ז. הטעות שתצא משטר חוב מאוחר (שהוא כשר) הוא בזה שבעל השטר יפסיד אם קדם לו אחר, עי' פי' רבי' נסים לר"ה - אוצה"ג ר"ה התשובות עמ' /י"ב/ - אסף מספרות הגאונים עמ' /קכ"ז/: בחיי שזה מזיק לפעמים לבעל הכסף אם כבר קדם לו זולתו וכו'.+ אבל כששכח העד את יום הקנין יכתב זמן הכתיבה +רמב"ם שם ה"ו: ואם לא ידעו יום שקנו בו כותבין זמנו של שטר משעת כתיבה+ הואיל ואין לו תחבולה אחרת ואינו עובר בזה עברה אלא מה שהוא עשה אי אפשר זולתו, אך טעות יש כאן, וידע נא זאת. ויש להזהר מאד מלחשב שמה שאמרו +רמב"ם ה' אישות פי"ז ה"ג: שאין דין קדימה במטלטלין+ אין קדימה במטלטלין מבטל את מה שאמרתי, כי זה נאמר לענין אחר, ולא יתכן שיעלם מן המתבונן, באיזה ענין אמרו זה. וכמו כן מה שאמרו +עי' ב"ב ל"ו א', רמב"ם ה' טוען ונטען פ"ח ה"א, ועוד, אבל כלשון רבי' לא נמצא לפנינו. והכונה שאין להם דין חזקה של ג' שנים לשיצטרכו לדקדק בזמן הקנין.+ מטלטלין אין להם חזקה אינו מבטל כלום ממה שאמרתי. ואלהים יודע שהדברים האלה אינם צריכים באור למען יהיו מבוארים אפילו בשביל המתחילים בעיון, הואיל ומי שנעלמים ממנו עניני המאמרים האלה ולמה הם מתכונים זיל קרי בי רב אמרינן ליה. ואל יהא ש"צ נחפז לבטל את תשובתי לפני שעיין היטב בדברי והתבונן במה שמתחייב מהם, שלא יחייב מה שאינו מתחייב מהם באמת, כפי מנהגיו בתשובותיו +מכאן נראה קצת שתשובה זו ערוכה לאותו הדיין שהתריס נגד רבי' לעיל סי' ע'.+
שו"ת רבי אברהם בן הרמב"ם סימן עה
 
+אגרת זו נדפסה לראשונה עפ"י כ"י של ר' שלמה דובנא בספר מלחמות ה', וילנא תקפ"א (עי' רמש"ש /שבע מאות ואחד - שתים/) ומשם בקובץ ליפסיא ח"ג דף כ"א, א' - ד', ההתחלה שם: ועוד אני כותב אל אוצר השכל וכו'.+ נסכה כתאב לשכץ מן בלאד אלרום +נוסח מכתב שכתב אל איש בארץ רום (אדום).+ הנה אל ישועתי וכו' +ישעי' י"ב ב'. באותו הפסוק התחיל רבי' גם את תשובתו לר' דניאל הבבלי, ברכת אברהם עמ' /ב/, ואת אגרתו לר' אנטולי הדיין, מאן /שנתון הרפורמי, ג': רצ"ח/.+
 
אל אוצר השכל והבינה, מקור החכמה ומעין המזמה +בנדפ' נוסף: [אשר לו הרקמה]+ איש חיל רב פעלים, יפה מעללים, עומד בפרץ לחזק הנחלות, ולרפות +ולרפאות+ החולות, ולהסיר המכשולות הוא כג"ק +החכם הגדול כבוד גדולת קדושת פנת יקרת+ יקרת מרנו ורבנו שלמה +בן החכם ר' אשר זצ"ל, האדיר הנכבד וכו'+ החכם האדיר הנכבד האביר +האביר הנחמד+ השר הטפסר +והטפסר+ נבון לחש +לחשים+ וחכם חרשים, טוב עם יי' ועם אנשים, יראה זרע יאריך ימים +בנדפ' נוסף: [בין הנבונים והחכמים]+ ויהיה ברכה בקרב הארץ +בנדפ' נוסף: [וכל אויביו יכלו בכלה וחרץ, מאת דורש שלומו ומכבד מקומו, מודה גודל חסדו ואמונתו באשר ה' עמו, אחיך הבא על החתום, אוהבך מלב ומנפש בגלוי וסתום]. בקצרה באתי וכו'. - השאר חסר שם.+ בן כג"ק מר' ור' אשר החכם הנכבד היקר המבין רי"ת +רוח י"י תניחנו+ מאת דורש שלומו, ומכבד מקומו, מודה חסדו אברהם ברבי משה זצ"ל.
 
בקצרה באתי לדרוש שלומך +שלומך ולהודיע לכבודך כי הקול+ אחי ויקירי גבירי ואבירי כי הקול נשמע אצלנו על המעשה אשר עשו בעלי האמונה המקולקלת אשר במדינה הנקראת מונפשליר +אשר במדינת מונטפשליר+ האומרים לרע טוב ולטוב רע שמים +שמים,,, לחשך: חסר בנדפ'+ חשך לאור ואור לחשך אשר נתפתו בהבלם והחזיקו בשכלם +בסכלם+ כדאמור רבנן בגוים עבידי לאחזוקי בשקריהו +גטין כ"ח ב'+ שועלים קטנים מחבלים כרמים חולקים על אמונת ישראל ודברי גאונים +גאונים [אחרים] גדולים+ גדולים וחכמים אדירים ושנאו אוהבי האמת מהם מיחדי השם באמת אשר פרשו משכלותם +מסכלותם+ וטומאת אמונתם שהיא קלקלתם כי הבינו בבינת +כבינת+ מדעם בספר מורה הנבוכים וספר המדע ומרוב קנאת אלו הטפשים וגאותם חזקו שקרם בכוח הנוצרים עד אשר שרפו הספרים הנזכרים ואין לתמוה על זה כי בעונות ישראל +ישראל [כך]+ שרף אפסטמוס את התורה +משנה תענית כ"ו ב'+ ולא ידענו המעשה על בריו היאך היה עד שבא +בנדפ': עד שבא לידינו בזו השנה מגלת ספר מגדת אלינו הדבר על בוריו שלחה אלינו כבוד החכם הרופא ר' יצחק ב"ר שם טוב וכו', - בס' מלחמות ה' (קובץ ליפסיא ח"ג דף י"ז א') כתב רבי': ולא ידענו הדבר (ע"ד שרפת ספרי הרמב"ם) על בוריו עד אשר באה אלינו מעכו בסוף חדש שבט בשנת צ"ה לפרט אתקמ"ו לשטרות מגלת ספר וכו', עי' מש"כ ש' ח' קוק בקרית ספר שנה א' /ק"ס/+ לעכו בזו השנה כבוד החכם הרופא הנכבד ר' יצחק ש"צ בן כבוד מר' ור' שם טוב זכרו כיין טוב נ"ע ושיגר לנו מגלת ספר מגדת לנו הדבר על בוריו ובה חתימת אנשים נכבדים בעלי השכל ובינה דבריהם מעידים עליהם כי חכמים נבונים הם בעלי יראה בעלי אמונה מתוקנה, השם ישלם שכרם ויהיה בעזרם ויקח נקמתם ואין להזכיר שמותם שמא יגע +יגיע+ להם הפסד או יבואו לידי סכנה +[ע"י המלשינים]+ והשם יזכור +יזכיר אותם לזכרון+ אותם בזכרון טוב מלפניו +[כמו שהם נזכרים לפנינו]+ ועם אותה המגלה קונטרס אחד +עי' מלחמות ה' שם: ועם אותה המגלה בא קונדריס כתוב בו נוסח החרם וכו', עי' כרם חמד ח"ה עמ' /ו'/ הע' /שמונה/+ יש בו דברי אלו הטפשים +[עורי הלב]+ החטאים בנפשותם והגיד השליח על כבודך כי הרבה נשתדלת בדבר +[להעמיד האמת בעמוד הצדק והיושר]+ ישלם יי' פעלך +[ותהי משכרתך שלימה להיות לך שכל נקי ושלם בכל דבר חכמה ובינה ודיעה והשכל, ותמיד כל תוכל מאיתיאל ואוכל]+ וכבר השבתי תשובות +תשובה+ על דבריהם פן יהיו חכמים בעיניהם או יסיתו אחירים /אחרים/ בהבליהם, ושגרתי אותם עם זה הכתב לכבודך להוביל אותם +אותה+ לאנשים הנאנחים והנאנקים על שריפת הספרים ישרפו גורמי שריפתם ואשם לא תכבה והיו דראון לכל בשר ולהעתיק אותם +אותה+ לכל דורש עניניה +[ויהיו ידיו אמונה]+ וקושטא קאי ושיקרא לא קאי +שבת ק"ד א'+ יבש חציר נבל ציץ ודבר אלהינו יקום לעולם, ושלומך ושלום כל צדיקי ישראל וחכמיהם וכשיריהם +וחכמים והכשרים שבהם+ ירבה ויגדל +[אמן, כן יאמר ה' כחפצכם וחפץ אחיכם החותם שנית]+ וכתב אברהם ברבי משה זצ"ל. בחדש +בחדש,,, יקרב: ליתא בנדפ'+ אדר ראשון דתתקצה ליצירה אתקמו לשטרות ישע יקרב.
שו"ת רבי אברהם בן הרמב"ם סימן עח
 
ושאלו אחד שהיה עוסק בעיון ההלכה שיבאר לו סברתו בשאלה שיבוא זכרה ושלח לו התשובה הזאת.
 
וזה נוסחה שאלתני, יאריך אלהים הצלחתך, שאבאר לך מה שאצלי בנוגע לשאלה הפרטית הזאת שלא נתפרשה בתלמוד ולא בספרים המקוצרים ממנו +הכונה לספרי הלכות כה"ג וה"פ ולקיצורי התלמוד, עי' מש"כ על אודותם גינצברג גנזי שעכטר ח"ב /רס"ג, ת"ד/ והמקורות שם, וכן ב' מ' לוין במבוא לספר מתיבות וספר חפץ, ירושלים תרצ"ד+ והיא אחד מן השותפין בקרקע שמכר חלקו לראובן שלא ברשות שותפו או שותפיו ונתן ראובן שהוא הלוקח החלק שקנה אותו לבנו הקטן במתנה כדי להבריח מדין בעל המצר אם יש לבעל המצר לסלק זה הקטן הואיל ויש לו מן הדין לסלק ראובן הלוקח ויהיה ראובן נותן דבר שאינו שלו שלא זכה בו מקבל המתנה ולא קנהו, או אין לו לסלק הקטן, הואיל וזכיתו גמורה ואינו בן דעת שידון עמו בעל המצר.
 
זאת היא השאלה ששאלת, ובקשת שאבאר לך סברתי וראיותי בה, אף הודעתני מה ששערת אתה בשאלה זו, ומבואר לי מדבריך שחשבת שראובן בהעברת מתנתו לקטן נתן מה שלא היה שלו ולכן אין לקטן קנין, לא משום שהקטן אינו קונה, הואיל והעיקר בזה ידוע, ר"ל קטן מקנא קאני אקנויי לא מקני +סוכה מ"ו ב' וש"נ, רמב"ם ה' לולב פ"ח ה"י וה' מכירה פכ"ט ה"ו+ וגם הטעם בזה ברור זכין לקטן שלא בפניו +עי' קידושין מ"ב א' זכין לאדם שלא בפניו (לגבי קטנים), ועי' רמב"ם ה' מכירה פכ"ט הי"א וה' זכיה ומתנה פ"ד ה"ח+ - אלא, משום שמי שנותן או מוכר מה שאינו שלו, אין מתנתו או מכירתו קימת +ה' מכירה פכ"ב ה"ה ועוד, עי"ל סי' ע"ד הערה /מס' אחד/.+ ומה שהסב לך, יצליחך האל, לשער את זה הוא מה שראית מפסק ההלכה, שהלוקח, שחייבה ההלכה לבן המצר סלוקו בדמים, כשלוחו של בן המצר +רמב"ם ה' שכנים פי"ג ה"ז: שכל הלוקח מצד מצר חברו הוא כמו שליח חברו+ ויוצא מזה שהוא איננו בעל, ומתנת מי שאינו הבעל בטלה, כי אין אדם מקנה מה שאינו שלו.
 
השערה זו חזקה היא ואפשר שתעלה על הדעת דוגמתה בהתבוננות הראשונה. אבל אם תתבונן היטב במאמריהם ז"ל בדבר שורש השאלה הזאת וענפיה - ושרשי ההלכה אסור שיצאו ענפיהם אל מחוצה להם - יבואר לך שזאת בדותא ושהאמת היא שהלוקח קונה בלא ספק ושהלוקח שלקח בכסף או קנה באחת הדרכים שקונים בהן קנה, זהו דין תורה שאין עליו מחלוקת ולא ערעור. כי הדרכים שקונים בהן הקרקע קם בהן הקנין דבר תורה, וביחוד כסף שפורש במספר מקומות דבר תורה מעות קונות +ב"מ מ"ו ב' וש"נ+ ומאמר האל יתעלה על יד הנביא הוא מפורש מכל דבר שדות בכסף יקנו +ירמי' ל"ב מ"ד, עי' קידושין ב' ב'+ והדין הזה שחייבוהו החכמים ז"ל, ר"ל דינא דבר מיצרא /מצרא/ הוא דינא דרבנן +עי' תגמו"מ סי' י"ט - אסף מספרות הגאונים עמ' /ק"ג/: דדינא דבר מצרא תקנתא דרבנן הוא ואסמכתיה מן ועשית הישר והטוב וכו', ועי' רמב"ם ה' שכנים פי"ד סוף ה"ה: שלא צוו חכמים בדבר הזה אלא דרך חסידות וכו'+ כי לו היה דינא דאוריתא לא נחלקו בו, והרי יש בו מחלוקת בין חכמי התלמוד +ב"מ ק"ח א'+ רב יהודה +מכאן נראה שגם רבי' לא גרס בגמ': א"ר יהודה אמר רב, וכן ליתא בכתבי יד, עי' ד"ס /שי"ח/ אות ק'+ סובר שאף על פי שהלוקח הזה עשה מה שאינו יפה אין טורפים קנינו מידו, שכן הוא אומר חצופא האוי אבל סלוקי לא מסלקינן ליה, ורב נחמן אומר מסלקינן ליה +לפני' בגמ': נמי מסלקינן, ועי' ד"ס שם אות ר' שכגי' רבינו נמצא בכמה כי"י+ וההלכה כפי סברתו בזה בלי ספק +רמב"ם ה' שכנים פי"ב ה"ד.+ וזה מבואר עד שאין צרך /צורך/ לבארו. ואפילו רב נחמן, האומר מסלקינן ליה, לא אמר שהלוקח לא קנה, ולא עלה זה בדעת מי שהוא מעולם, אלא אמר מסלקינן ליה, כלומר: אף על פי שקנה, הרי אחר, והוא השותף, ראוי יותר ממנו לקנין זה והלוקח הזה חוטא במנעו מזכותו, על כן תסולק ידו מן הקנין ויוקנה למי שהוא ראוי לו יותר ממנו. והואיל והלוקח הזה עיקר איני אומר שאפשר למי שהוא מן המבינים אותו לחלוק או לערער על קנינו. והואיל וזאת אמת בלא ספק, הרי הקנית הלוקח לזולתו במכירה או במתנה איננה הקנית מה שאין לו שלא תהיה קיימת אלא הקנית מה שיש לו שהיא קיימת. אבל דינא דבר מיצרא חוזר עם הלוקח השני כי גם הוא חצופא ומסלקינן ליה, דיו לבא מן הדין להיות כנדון +פסחים י"ח ב' וש"נ. הכוונה כאן: לא יהא כח הלוקח השני גדול מכח הראשון, עי' ה' שכנים פי"ג הי"ב. מדרכו של רבינו להשתמש בכללי התלמוד בדרך מליצה והשאלה.+ וכן לו ישתלשל הענין לכמה לקוחין, ולא אולי מפני שהתלוי בו יהיה תלוי מחמת הלוקח כמו שליח, עד שיביאו ראיה מזה שלא קנה, הואיל והשליח אינו קונה. זו אינה ראיה כי לא אמרו בתלמוד שהוא שליח בפירוש, אלא אמרו בדין השאלה הזאת מה שמורה שהוא, ר"ל הלוקח, הוא כמו שליח וזה לשון התלמוד +ב"מ ק"ח א'+: סבור מינה מצי אמ' ליה לתקוני שדרתיך ולא לעוותי וכו' ואף הרב ז"ל +הרי"ף ב"מ פ"ט סי' תקס"ג: הואיל וכשליחא הוא לגבי בר מצרא+ הוא האומר, ואמת דברו, כשלוחא האוי /הוי/, וכמו כן אבא מארי זצ"ל חזר בחבור במספר מקומות שהוא דומה לו ברוב הדינים, אך אינו שליח ודאי, ובשום מקום אינו אומר בפרוש שהוא שליח - וגם לא יאות למי שמבין זאת לומר כן - אלא הוא אומר: כאלו הוא שליח +ה' שכנים פי"ב ה"ה: וזה הלוקח הרחוק כאילו הוא שליח של בן המצר+ או כמו שליח, וכיו"ב +ה' שכנים פי"ג פי"ג ה"ב: נשבע בנקיטת חפץ ונוטל כדין השלוחין, וכן שם ה"ז: והרי הוא בכל מעשיו כמו השליח+ בהיותו דומה לשליח בדינים אלה; ומה שנמשל לאיזה דבר מחמת דמיון אינו צריך שיהיה אותו דבר.
 
ולפי הסברה הזאת - האמתית אצלי ואצל כל מי שיש לו הרגל בהלכה וידיעה בשרשיה ובהוצאת ענפיה משרשיה - והיא שהלוקח קונה קנין גמור, אף על פי שהוא חוטא וחצוף כמו שאמרו חצפא האוי, - והיא בנויה על העיקר שבארתיו, ר"ל שהקנין קיים מדין תורה (דינא) [ודינא] דבר מיצרא דרבנן +לעיל /בהערות/+ ועם היותו דרבנן לא פירשו וגם לא רמזו שהוא לא קנה - כמו שאמרו זאת מפורש +ב"מ מ"ז ב', רמב"ם ה' מכירה פ"ג ה"א+ אצל מי שלקח מטלטלין במעות ולא משך - עד שנוכל לומר אתיא תקנתא דרבנן ומבטלא קנייה דאוריתא +בתמיה, על דרך המימרא פסחים קט"ו א'+ כי אנו לא נוכל לבוא אל קנין קיים מן התורה ולבטלו אלא בראיה ברורה לא בראיה רעועה כמו הראיה הזאת שהזכרת שהלוקח דומה לשליח, והאמת שאין בה ספק שהלוקח קנה קנייה גמורה מן התורה ומדרבנן ולפי סברת כל אחד, ואנו מחייבים אותו לסלק את הקנייה משום ועשית הישר [והטוב] בעיני יי' +דברים ו' י"ח+ כשם שאנו מחייבים מי שיש לו חלק בעבד שחציו בן חורין בסלוק קנייתו עם היותו בעליו משום תקנה דעולם +משנה גיטין מ"א ב', ונראה שצ"ל: משום תקנת העולם (משום תיקון עולם).+ - ואל תבין מדברי שדין שתי השאלות שוה, הוא רק דומה. וכבר חזרנו על זה פעמים אחדות למען יתבאר היטב, ואכן אם ימות הלוקח יעבר הקנין הזה ליורשיו בירושה דאוריתא +רמב"ם ה' נחלות פ"ו ה"א, ועי' תשו' הרמב"ם סי' שי"ט+ ודין בר מיצרא חוזר עם היורשים כמו שהיה עם הלוקח, והם, ר"ל היורשים, בעלים בלא ספק.
 
ודע שיתחייב לפי שטת מי שטוען שהלוקח אינו בעל אלא שליח, שאם הקדיש את הקנין הזה לפני שהקנהו לבר מיצרא לא יהיה הקדשו הקדש, כי אין אדם מקדיש דבר שאינו שלו +ערכין כ"ו ב'+ ומן התורה הוא הקדש כי דינא דבר מצרא אינו דאוריתא, ויסתר עיקרנו שאין בית דין מתנין לעקור דבר מן התורה +יבמות פ"ט ב' ועוד.+
 
ואולי מי שאינו מעמיק בחלוקי הענינים יהיה נחפז להעמיד נגדי תקנת משוכה +משיכה+ במטלטלין, אך דבר זה לא יעלה אלא על דעת מי שלא העמיק בהלכה. ולו נתחיל עכשיו לבאר את ההלכה כלה וענפיה וקושיותיה ותרוציה וקשר מקצת שאלותיה אל מקצתן, נצא מן הענין יציאה רבה.
 
ועתה, לפי שטת מי שטען או יטען שהלוקח אינו בעל הקנין אלא שליח ודאי, הרי נפל דין ביניהם, כגון שנשרף הקנין או אבד בסבה אחרת קודם שעבר לבן המצר, מחייב ההקש את בן המצר בתשלומים כי הוא הבעל לפי השטה הזאת. וכל זה לפי דעתי יציאה מגדר העיקרים והתרחקות מן הדרך.
 
ולפי הראיות האלה כלן ברור אצלי שהלוקח בעל הקנין, והואיל והוא בעל הרי מתנתו לקטן היא שרירא וקיימא ואי אפשר לסלקו מן הקנין הזה עד שיגדל כי עמו יש לדון ואין דנין את האדם שלא בפניו +סנהדרין ע"ט ב', ועי' ב"ק מ"ה א'. רמב"ם ה' סנהדרין פי"ד ה"ז. לענין דיני ממונות עי' שו"ת הרשב"א סי' אלף קי"ח וש"ך חו"מ סי' י"ג ס"ק ח'.+
 
ואל יעלה בדעתך לטען מתנה לית בה משום דינא דבר מצרא +ב"מ ק"ח ב'+ כי זה כשהנותן הוא הבעל העיקרי שאין עליו כפיה מצד הדין ולא מצד בן המצר, וזה גם כן מבואר וברור +רמב"ם ה' שכנים פי"ג ה"א.+
 
ואין אצלי פנים של פסק למען הביא את בן המצר אל הזכות שחייבו לו החכמים בקרוב, אלא שיעמידו בית דין אפטרופוס לקטן והוא ימכר לבעל המצר דוגמת מה שבארו בהנהו עבדא דהוה לתרי קם חד מניהו וכו' +גיטין מ' א', הגי' לפני': ההוא עבדא דבי תרי.+
 
זאת היא דעתי בשאלה הפרטית הזאת שלא נכתבה הואיל והפרטיות אין למצותן /מ' פתוחה/ ולא כלן נכתבו, אבל מה שנכתב אלה הם העיקרים של הפרטיות האלה ושל רוב דוגמתן. והפרטיות הבאות לפנינו נקיש אותן אל מה שנכתב ואסור להתרחק בהקיש מן העיקרים. ואיני אומר שמי שאמר הפך זה טעה בדבר ברור, אלא שגה שגיאה שדוגמתה מצויה הואיל וההשערה שהביאה לידי שגיאה זו חזקה, ר"ל, היות הלוקח במקום בעל המצר כמו שליח. וכבר גלינו מה שנסתר בדין זה והוצאנו לאור נעלמו. וכללו של דבר, אלה הם הקישי וסברתי בשאלה הזאת, וזולתם אין אצלי אמת, והם הולכים, כפי הנראה לי, על פי עיקרי ההלכה, וזולתם הפך מה שהזכירו בבאור הדין הזה, ר"ל דינא דבר מיצרא. ואל תאמר קבלו דעתי וכו' +אבות פ"ד מ"ח. - ועי' לקמן סי' צ"ז בענין הערמה בדינא דבר מצרא.+ וכתב אברהם בירבי משה זצו"ל.
שו"ת רבי אברהם בן הרמב"ם סימן עט
 
שאלה ילמדנו רבינו [א] מה שנאמר במסכת ברכות +דף ד' ב'+ ע"ד קרית שמע: מצוה לקרותה על מטתו. האם חייב על קריאתה ברכה הואיל וקרא למעשה הזה מצוה או לא. [ב] ועוד יבאר לנו אדוננו מה שאמרו ולמדתם כדי שתהא למידה תמה +ברכות ט"ו ב', והגי' לפני' שיהא למודך תם, עי' ד"ס /ע"א/ ובהערות שם אות י'+ והזכיר הלשונות שבהן חייב אדם להפסיק בין כל תיבה ותיבה, מפני מה לא הזכיר בין מה שמנה בני ישראל השייך לאותו סוג. תואיל הדרתו הקדושה לבאר לנו זה. [ג] ועוד יבאר לנו אדוננו מה שאמרו היחיד מתפלל תפלה נדבה +עי' רמב"ם ה' תפלה פ"א ה"ט וה"י+ האם אמרם תפלה נדבה היא תפלת החובה ר"ל שלא יוסיף עליה דבר, או יוסיף עליה דבר אחר, עד שתהא נבדלת מתפלת החובה. יבאר לנו אדוננו זה. [ד] ועוד יבאר לנו אדוננו מי שטעה ולא התפלל שחרית ביום השבת, אם יתפלל מנחה מה יתפלל תמורת שחרית, האם יתפלל אתה אחד או יתפלל ישמח משה יודיענו אדוננו זה. [ה] ועוד תבאר לנו הדרתו הטהורה יהדרה אל מי שטעה גם כן ולא התפלל שחרית בשבת והתפלל מוסף האם עליו להתפלל שחרית עם מנחה או לא. [ו] ועוד יבאר לנו אדוננו ירבה האל שכרו מי שהתפלל בלילי שבת וטעה והתפלל שלחול /של חול/ ולא הרגיש בדבר עד שאמר בא"י שומע תפלה האם יאמר רצה וישלים התפלה או יהא חייב לומר מעין המאורע ולשוב ולומר אתה קידשת שלשבת /של שבת/. יבאר לנו אדוננו זה. [ז] ועוד יבאר לנו אדוננו הנגיד מה שאמרו בסוף פרק אין עומדין להתפלל +ברכות ל"ד ב'+ ואם אינו יכול לכוין את דעתו +את דעתו - ליתא לפנינו+ בכולן יכוין את לבו אפילו באחת מהן +לפני' רק: באחת+ אמ' רב ספרא משום חד דבי ר' אסי +לפני': א"ר חייא א"ר ספרא משום חד דבי רבי, ועי' ד"ס /קפ"ט/ אות ו' שבכ"י גרס: א"ר ספרא משום דבי ר' אמי+ באבות. מפני מה חייבו כונת הלב, אם אין האדם יכול לכון בכל, באבות דוקא מתוך כל תפלה. [ח] ועוד תבאר לנו הדרתו מפני מה כשאומר אדם רחום וחנון חייבו שיטה על צדו השמאלי דוקא ולא הימני. יבאר לנו אדוננו כל הענינים במאור תורתו ושכרו כפול מן השמים.
 
תשובה [א] כשאמרו בקרית שמע מצוה לקרותה על מטתו רצו בזה שהיא רשות ונדבה, לא שהיא חובה קבועה ולכן אינו צריך ברכה על דבר זה. ולא ראינו ולא שמענו בתקנותיהם ז"ל על זה ברכה +עי' תה"ג שציין גינצברג גאוניקה ח"א /קל"ה/ ואילך ולוין אוצה"ג ברכות - התשובות סי' י"ט ותשו' הרמב"ם סוף סי' ל', והתימה שרבינו לא הסתמך על תשובת אביו זו, עי' גם לקמן סי' פ"ט+ ואין לנו לחדש ברכה בשם ומלכות אחריהם משום שאמרו כל המברך ברכה שאינה צריכה וכו' +ברכות ל"ג א' וש"נ.+ [ב] הטעם שלא הזכירו בני ישראל בכלל הדברים שמנו כדי לבאר למידה תמה, הוא שהוגים את סוף בני בפתח כאלף לא בחירק כיוד, אף על פי שנכתב ביוד, והוגים תחלת ישראל ביוד ככתיבתה, והואיל וההגיה, שהיא העיקר, שונה אין חשש שהרגיל ובקי ישבש. [ג] ובדבר תפלת היחיד נדבה הרי צריך שיוסיף ממנה על תפלת החובה +רמב"ם ה' תפלה פ"א ה"ט: וכל אותן התפלות שיוסיף כמו מקריב נדבות לפיכך צריך שיחדש דבר בכל ברכה וברכה מן האמצעיות מעין הברכות, ועי' אוצה"ג ברכות - התשובות סי' קכ"ז - קכ"ט ותה"ג מרמורשטין סי' ד' (עמ' י"ב - י"ד) והמקורות שם ותשו' הרי"ף סי' ש"ך ותש"ר ח"א /נ"ג/+ וזה שיוסיף באמצעיות, והן מאתה חונן ועד שומע תפלה, בכל ברכה וברכה או באחת מהן, דבר הדומה לענינה למשל שיוסיף בסלח לנו למען שמך יי' וסלחת לעוני כי רב הוא +תהלים כ"ה י"א+ וכיוצא בו שתבדל הנדבה מן החובה. [ד] ואולם מי שטעה ולא התפלל שחרית ביום השבת יתפלל מנחה שתים, וזה שיתפלל אתה אחד בכל אחת משתי התפלות, ולא ברכת ישמח משה +עי' ברכות כ"ו ב' לגבי מנחה בע"ש ובמ"ש, רי"ף ברכות פ"ד סי' צ"א. רמב"ם ה' תפלה פ"י הט"ו. ועי' אוצה"ג ברכות - התשובות סי' קס"ח - ק"ע והפירושים סי' קי"ט.+ [ה] ומי שלא התפלל שחרית ביום השבת והתפלל מוסף, אם לא זכר שחרית אלא אחר חצות ימירנה במנחה, שיתפלל מנחה שתים, ואם זכר שחרית קודם שעבר זמנה יתפלל שחרית ואפילו הקדים והתפלל מוסף, אף על פי שלכתחלה חובה להקדים שחרית. [ו] ומי שהתפלל של חול בשבת ולא נזכר עד שהשלים שומע תפלה הרי פסק אבא מארי זצ"ל +ה' תפלה פ"י ה"ז+ שהוא לא יצא ידי חובתו וחוזר ומתפלל מעין המאורע. [ז] והטעם שייחדו הכונה בברכת האבות, אם אינו יכול לכוון בתפלתו כולה, הטעם בזה כפי הנראה לי אחד משנים או שניהם. האחד שהיא התפלה הראשונה ובשעת הכניסה לתפלה צריכה שקידה בכונה. והשני תכלית הברכה שהיא קבלת עול מלכות שמים והיא ראויה ביותר לכונה ובשתי הפנים יתאים זה לפסוק הראשון של שמע +עי' רמב"ם ה' קריאת שמע פ"ב ה"א ומש"כ רבי' בס' אלכפאיה הוצ' עפנשטין בס' היובל ישראל לוי עמ' /לו/.+ [ח] ואולם היות ההטאה ברחום וחנון על הצד השמאלי טעמו שהוא יותר נוח +עי' תשו' רה"ג אוצה"ג ברכות סי' רל"ב: ומאי שנא צידו השמאלי מימינו דתנן תמן הסיבת שמאל שמה הסיבה וזו היא הסיבת בן חורין ומלכים וכו'. ועי"ש סי' ר"ל ומש"כ בס' חמאת החמדה הוצ' ב' מ' לוין, ירושלים תרצ"ג, עמ' /ו' - ז'/.+
שו"ת רבי אברהם בן הרמב"ם סימן פ
 
שאלה נשאל הרב הנכבד מרנו גאוננו אדוננו אברהם הרב הקדוש הנגיד הגדול בן כג"ק מרנו ורבנו אדוננו משה איש האלהים זק"ל בדבר יין הקראים והשיב בכתיבת ידו.
 
תשובה אם היה הקראי מאנשי היראה והדקדוק באמונתם משביעים אותו על היין שלא העסיק בו גוי ולא גויה ולא שפחה שאינה טבולה ואחר כך מותר לשתותו. וכך פסק אבא מארי זצ"ל +תשו' הרמב"ם סי' שע"א (עמ' /שמא - שמב/) ועי"ש בהערות. ע"ד יחס רבינו לקראים עי' לעיל /סימן ס"ג בהערות/.+ ואם אין התנאים הנזכרים אסור לשתותו. וכתב אברהם בירבי משה זצ"ל.
שו"ת רבי אברהם בן הרמב"ם סימן פא
 
שאלה +תרגום עברי עתיק של תשובה זו נמצא בכ"י אוכספורד /אלפים שלש מאות חמשים ותשע/ סי' קט"ו (מבוא לתשובות הרמב"ם עמ' /י"ז/) ובכ"י בדאהב של תשובות הרמב"ם עמ' ע"ז ב' (עי' מבוא שם עמ' /כ"ב/) - כי ביצחק לר"י בדאהב (ירושלים תרפ"ט) סי' מ"ד. הכותרת בכ"י אוכספורד: שאלה נשאלה לר' אברהם בנו ז"ל, ובכ"י בדאהב: שאלה מרבינו אברהם בן הרמב"ם ז"ל על דברי אביו הרמב"ם ז"ל.+ ילמדנו רבנו פרוש פרוזבול המוקדם כשר והמאוחר פסול +משנה שביעית פ"י מ"ה+ ומה שאמרו בתוספתא +שביעית סוף פרק ז'+ מאימתי +לפני' בתוספתא: אימתי+ כותבין פרוזבול מערב +לפני': ערב+ ראש השנה שלשביעית /של שביעית/ כתבו +כתב+ עד +עד, ליתא לפני'+ ערב ראש השנה שלמוצאי /של מוצאי/ שביעית אע"פ שחזר +לפני': שחוזר+ וקרעו לאחר מיכן +מכאן+ גובה עליו והולך אפילו +ואפילו+ לזמן מרובה רבן שמעון בן גמליאל אומ' כל מלוה שלאחר פרוזבול אינו משמט +לפני': הרי זה אינו משמיט.+ משמע הא קודם פרוזבול משמט וחולק על תנא קמא ואם הלכה כרבן שמעון בן גמליאל דכל מקום ששנה רבן שמעון בן גמליאל במשנתנו +בכ"י: במשנתו+ הלכה כמותו +גטין ל"ח א' וש"נ+ או דילמא דוקא במשנתנו שסדרה ר' אבל בבריתא לא +עי' שיטות הפוסקים בזה ביד מלאכי ח"א סי' ש"ז+ ואית דגרסי +אית דגרסי+ כל מלוה שלאחריה פרוזבול אינו משמט ובחבור פי' +פי', ליתא - רמב"ם ה' שמטה ויובל פ"ט הכ"ב+ כתב הפרוזבול תחלה ואחר כך הלוה אינו מועיל וכו' ובפירוש המשנה +שביעית פ"י מ"ה+ בנוסחא שמצאתי בהפך +כבר נשאל הרמב"ם בזה, עי' תשובות הרמב"ם סי' ר"מ+ יורנו אדוננו נגידנו +נגידנו ליתא /בכ"י/+ ושכרו כפול.
 
תשובה פרוזבול אינו גובה בו אלא חוב שהלוהו קודם שכתבו אבל חוב שהלוהו אחר שכתבו נשמט ואינו גובהו ומפני זה פרוזבול המוקדם כשר והמאוחר פסול ושבחבור הוא המדוקדק +עי' מעשה נסים להראב"ם סוף סי' ז' (עמ' /פ"ב/) שכבר כתב הרמב"ם בתשובות שאלות כי כל מה שנמצא בפירוש המשנה או זולתם בחלוף ממה שאמר בחבור לא יסמכו אלא על החבור כי הוא יותר מדוקדק+ ושבפירוש המשנה כבר תיקנו אבא מארי זצ"ל בכתב ידו +עי' בתשובת הרמב"ם שם עמ' /רכ"ו/+ כך פרוזבול המוקדם הוא שיכתוב היום ויכתוב זמנו מאתמול +ויכתוב בו הזמן בזמן מוקדם ר"ל מקודם לכן+ ומאוחר הוא שיכתבנו היום ויכתוב זמנו למחר +ויכתוב הזמן בו בזמן אחרון כלומר אחר כך בימים.+ ומתנאי הפרוזבול שהוא יכתוב אחר שקדם לו החוב +החוב [או ההלואה], - ומתנאי הפרוזבול הוא שיכתב אחר המלוה כלומר שכבר מקודם לכן היתה המלוה אבל החוב שהוא אחר זמן הפרוזבול תשמט+ אבל ההלואה אשר יכתב זמנה +אשר ילוה אחר זמן הפרוזבול+ אחר זמן הפרוזבול תשמיט אם לא יכתוב אחריה פרוזבול אחר ומפני זה פרוזבול המאוחר פסול להיותו בלתי משמט בו חוב תתחייב השמטתו לפי שהחוב נתאחר אחר כתיבת הפרוזבול +שהדין הוא שישמט, לפי שהזמן הוא אחר כתיבת הפרוזבול.+ ואמנם שטרי חוב וכו' +וכן ג"כ בשטרי חוב יש תיקון בפירוש המשנה+ ובשטרי חוב ג"כ תקן בפירוש המשנה והפי' הראשון הארוך מחקו כולו +והפי' הראשון שפירש במשנה והאריך בו לא נתיישב ולא הוכשר בעיניו וחזר בו ממנו+ ורבן שמעון בן גמליאל שחלק על תנא קמא אין הלכה כמותו +אין הלכה כמותו אלא במתניתין+ וכי קימא [לן] הלכה כמותו במתניתין אבל בבריתא לא קימא לן +מכאן הכרע בענין פלוגתת בעלי הכללים בסברת הרמב"ם בזה, עי' יד מלאכי סי' ש"ז. ועי' מה שציינתי בתשובות הרמב"ם עמ' /רכ"ו/ בהערות.+ וכתב אברהם בירבי משה זצ"ל +וכתב אברהם. - ועי' מש"כ הר"ש ליברמן בתוספת ראשונים ח"א, ירושלים תרצ"ז, עמ' /פו - פח/ ובהוספות עמ' /ר"נ/.+
שו"ת רבי אברהם בן הרמב"ם סימן פב
 
בשם יי' אל עולם נוסח תשובות לשאלות שבאו מארץ תימן +מסי' פ"ב - צ"ד: שלש עשרה שאלות מתימן, התשובות הועתקו מעצם כתב ידו של רבי' (קולופן בסוף סי' פ"ב וצ"ד), שתים מהשאלות ותשובות הללו (לפנינו סי' פ"ד ופ"ו) נמצאות גם בין שאלות אנשי עדן לרבי' אברהם, עי' לקמן סי' ק"ט וק"י, - ע"ד קהלות ישראל בתימן בתקופה זו עי' מש"כ מאן /שנתון הרפורמי ג; ש"ב - ש"ג/ ובתרביץ שנה ו' /ע"ה - ע"ח/+ לפני אדוננו הנגיד מרנו ורבנו אברהם הרב הגדול הנגיד הקד' יחיד הדור ופלאו ממזרח שמש עד מבואו מנוחתו כבוד +מנוחתו כבוד - הוספה מאוחרת של המעתיק.+
 
תען לשוני אמרתך כי כל מצותיך צדק +תהלים קי"ט קע"ב.+ כי עד צדק ישוב משפט ואחריו כל ישרי לב +שם צ"ד ט"ו.+ באו אלינו שאלות מחברינו היושבים בארץ תימן יברכם צורם ויאדרם יוצרם ויפאר חכמתם ויגביה מעלתם בענינים שיבוא באורם כפי מה שהגיעה אליו ידיעתנו והשיגתהו הבנתנו.
 
ואשר נאמר לפני שנתחיל להשיב על עקרי שאלותיהם ש"צ הוא שהעוסקים במחקר בשאלות ההלכה ובעיון בעניני הדת צריך שתהיה כונת כל אחד מהם להגיע אל האמת ולחזר מהפכה ולא נצחון הסברה שבאה להם והדעה שעלתה במחשבתם. כי זהו מעשה אנשי הדת שהם עוסקים בתורה לשמה, כלומר בקשת האמת, לא בקשת הנצחון. ואין גנאי נדבק בחכם כשהוא חוזר משגיאה שנקרתה לו או מטעות בדבר שהאמת נעלמה ממנו, אדרבה הוא מקבל שכר מן האל יתעלה על חזירתו מטעותו כשנתברר לו שטעה, כשם שהוא מקבל שכר על החזיקו באמת שההקיש מורה על אמתותה. ודבר זה מבואר מהנהגות גדולי חכמי ישראל ז"ל שנכתבו קורותיהם למען יקחו אנשי הדת מוסר מנועם הנהגותיהם. נזכר בתלמוד +פסחים כ"ב ב' וש"נ+ ששמעון העמסוני ע"ה היה דורש כל אתים שבתורה עד שבא אצל את יי' אלהיך תירא פירש, אמרו לו תלמידיו רבינו +כ"ה בכי"י, עי' ד"ס פסחים /נ"ח/ אות ר', לפני' בגמ': רבי+ כל איתים שדרשת מה תהא עליהן אמר להם כשם שקבלתי שכר על הדרישה כך אני מקבל שכר על הפרישה עד שבא ר' עקיבא ולימד +כ"ה גם בכי"מ, ד"ס /נ"ט/ אות ש', לפני': ודרש+ וכו'. ואל יחשב אחד מחכמי ישראל שידבק בו גנאי כשהוא חוזר מסברה שנתברר שהיא בטלה, אלא הגנאי הוא באמת אצל חכמי האמת להחזיק בטעות ולחלוק על האמת אחרי שנגלתה.
 
ולכן אני אומר שכל אחד מבעלי פלוגתא הללו ש"צ שבאו אלינו אגרותיהם ושאלותיהם צריך שישוב אל האמת ויעזב את הפכה ויבקש בפסקיו את הדין ויניח את הפכו, ומה שנוגע להצטדקו הרי פשוט אצל אנשי היושר שהחזיק במה שחשב לאמת עד שנתברר בראיות שהוא בטל.
 
ואכן מקצת השאלות אשר עמדנו עליהם כבר פשט בעניניהן במקומות רבים מנהג הפך הדין מחמת שגיאה שנקרתה למקצת הראשונים ז"ל, וחשבו מקצת האחרונים ממי שלא התנסו בעיון בדבר שיפה עשו הראשונים והלכו אחריהם בטעותם, והיה זה אצל מעוטי התורה לטענה שהסתייעו בה ולהנחה שנינוחו בה.
 
וכמו כן נמצאות תשובות למקצת הגאונים ז"ל שיש בהם סמך למקצת הענינים הנפסדים האלה. התשובות הללו או שנשתבשו בשעת העתקתן, או שלא דקדק המשיב ז"ל בדבר בשעת כתיבתו ואולי יצאו ממנו בראשית חייו ובתחילת גלויו, ולו נשאל באותו דבר אחרי כן היה משיב כהלכה והיה חוזר ממה שעלה בדעתו בראשונה. ומי לנו גדול מחותם התלמוד ע"ה וכבר ראינו שאמרו עליו תלמידיו שהעתיקו ממנו מהדורא קמא אמ' לן כך ומהדורא בתרא אמ' לן כך +בבא בתרא קנ"ז ב'.+ ודבר זה צריך להאמר למען כבוד מורי הוראה הללו ז"ל. שהם גדולים ממנו, ומשפע חכמתם המרובה מתפרנסות ידיעותינו הקצרות. וכבר הארכתי את הדבור בענין זה, ר"ל שצריך ללכת אחרי האמת ולהתרחק מזולתה, במאמר אחד שלנו +הכונה כנראה לס' אלכפאיה חלק תשיעי הדן על מעלות המדות+ ובוכוח שיצא מאתנו ובתשובה לשאלה שנשאלה ממנו ממה ששלחנו לכם למען תעמדו עליה ותנוח דעתכם במקצת שאלותיכם +מכאן יוצא שרבי' כבר שלח לחכמי תימן תשובה אחת מקודם לכן. עי' לעיל /בהערות/.+
 
ואחרי ההקדמה הזאת נזכיר מה שיש אצלנו בכל שאלה ושאלה מן השאלות האלה ששאלתם, ידריככם האל יתעלה ואותנו וכל ישראל חברים אל מה שרצונו בו, והוא יתעלה הנשאל להדריך אל האמת בדיניו, למען נישמר מכלמה בעה"ז ובעה"ב, כמו ששאל נביאו באמרו יהי לבי תמים בח' למ' +בח' למ' - בחקיך למען [לא אבוש], תהלים קי"ט פ'.+
 
השאלה הראשונה הזכרתם - יאדירכם האל - שאתם חלוקים בדבר עיקר כתובה שהיא מאתים לבתולה ומנה לבעולה +משנה כתובות פ"א מ"ה (דף י' ב')+ והואיל ודרהמי חז"ל שמיניות הן +בכורות מ"ט סע"ב, פי' המשניות בכורות פ"ח מ"ז דכסף מדינה כגון לכתובת אשה שמיניות הן ר"ל השמיניות כסף והז' חלקים נחשת וזה ג"כ קבלה בידי מאבי שקיבל מרבו ז"ל, ועי' ה' אישות פ"י ה"ח, ויתר המקורות שציין ח"י שעפטיל ערך מלין מהד"ב ברדיטשוב תרס"ז עמ' /ח'/+ הרי יהיה כ"ה לבתולה וחציו לבעולה +עי' מילר חלוף מנהגים סי' ז' (עמ' /י"ג - י"ד/) והמקורות שהוסיף גינצברג גנזי שכטר ח"ב /רל"ח/; ב' מ' לוין חלוף מנהגים סי' ז' (עמ' /י"ח - כ"ב/) ואוצה"ג כתובות - התשובות סי' קכ"א - קכ"ח (עמ' /ל"ח - מ"ב/) והמקורות שם+ ושאתם סמכתם על שמשקל הכספים או הדינרים או הזוזים כמשקל הדרהם הערבי +על דרהם הערבי עי' המקורות שציין שעפטיל שם עמ' /מ"ג - מ"ד/, ועי' תה"ג הרכבי סי' שפ"ו ולקמן בתשובה זו+ המפורסם, וידוע שמשקל עשרה דרהמים ערבים כמשקל שבעת מתקאל +עי' כפתור ופרח ד"ב ס"ג ב' - הוצ' לונץ ח"ב עמ' שצ"ז: וכן קורין היום בערבי למשקל הדינר של זהב אלמתקאל, ועי' שעפטיל שם עמ' /פ"ט - צ'/ ערך מתקאל, ולוין אוצה"ג כתובות - התשובות עמ' /מ'/+ כפי שהזכרתם, והבאתם ראיה בענין זה ממה שהזכיר בעל ס' אלחאוי ז"ל /במהדיר יש דיון על הספר אלחאוי/ שנמסר לו בשם רבינו האיי גאון ז"ל +דעת רה"ג בזה נמצאת באמת בתה"ג הרכבי סי' ע"ג - לוין חלוף מנהגים עמ' /י"ט/ - אוצה"ג כתובות סי' קכ"ה (עמ' /מ"ב/): ודאדכרתון כתובת אשה אנחנא לא ידעיננא אילא הני זוזי דטיאעי דכתובת אשה דרבנן וליכא השתא בכולה בבל ולא במאי דחזאי לנא ולא לאבינו ולא לאבי אבינו דקא מגבי כתובה אילא כ"ה מהני זוזי דטיאעי וכל אתרא נמי מן מתקאליה.+ והמכחיש את זה הביא ראיה, כפי שהבנונו מתוך דבריו, מנוסח החבור +ה' אישות פ"י ה"ח+ שהוא ברור בהגדרת הסכום ובדיוקו עד שאינו צריך עוד באור. ומה שחייבים אתם לדעת - ידריככם האל - הוא שהדברים האלה המיוחסים לרבנו האיי ז"ל לא נדע להם ראיה חותכת וצריכים אנו לבאר דבריו ז"ל במה שאמרנו מקדם בדרך כלל +כלו' או שנשתבשו דבריו בשעת ההעתקה או שכתבן בילדותו, כפי שהקדים רבי' לעיל עמ' /ק"ט/+ הואיל והתלמוד מורה על חלופו ואין לחלוק על רב אשי.
 
ומה שאנחנו סוברים והוא מה שראינו אבותינו +עי' מש"כ הרמב"ם בפי' המשניות בכורות פ"ח מ"ז: וקבלה בידינו מאבא מארי ז"ל שקבל הוא מאביו ומזקנו איש מפי איש ז"ל שהגרגיר הזה שמשערין בו המשקל הזה הוא גרגיר שעורין, לקבלה זו מתכוין כאן, כנראה, רבי' במה שכתב אבותינו+ ורבותינו ז"ל עושים, וכך עושים אנחנו וזולתנו, והוא אשר בא לנו בקבלה מן המדקדקים שבבעלי הוראה ז"ל, הוא מה שבאר אבא מארי זצ"ל בחבור +ה' אישות פ"י ה"ח+ והוא שהזוז או הכסף או הדינר הנזכר אצל חכמי (משנה) [המשנה] (ותלמוד) [והתלמוד] משקלו ששה ותשעים שעורה +עי' תה"ג קורוניל סי' צ"ה: משקל הדינר צ"ו שעורות וכו', וכן בלקוטים מספר המספיק לר' תנחום ירושלמי הוצ' באכר עמ' /ל'/: אלדינר סתה ותסעין סעורה וכו'. עי' המקורות אצל שעפטיל עמ' /מ"ה - מ"ו/+ והוא יהיה כדרהם וחצי מן הדרהמים הערביים האלה, ובדיוק פחות מדרהם וחצי במקצת, כי השעורה קלה מן החטה והדרהם וחצי מן הדרהמים הערביים צ"ו חטה והמתקאל הערבי הוא גם כן פחות מדרהם וחצי במקצת, ובדיוק משקלו שש ותשעים שעורה כמו שבאר בעל ההלכות רבינו יצחק ז"ל במסכת קדושין +הרי"ף קידושין פ"א סי' תקפ"ט: לפי שדינר של זהב ששה ותשעים חבה.+ והראיה על כך שהמשקל הזה הוא משקל הדינר והזוז והכסף הוא מה שאמרו ז"ל במשנה +כתובות פ"ו מ"ג (דף ס"ו א')+ פסקה להכניס לו אלף דינר והוא +כ"ה בכ"י וכן הגי' גם במדב"מ הוצ' לו עמ' /פ, ב/, לפני': הוא פוסק+ פוסק כנגדן חמשה עשר מנה ומכיון שהוא אומר אחר כך במשנה עצמה +שם /כתובות/ פ"ו מ"ד (דף ס"ו ב') בשנויים ועי' הפי' מס' אלחאוי בק"ס /תקמ"ה - י'/+ כספים סלעים סלע נעשה ששה דינרים וידוע שהסלע ארבעה דינרים +עי' משנה מעשר שני פ"ב מ"ט, ירושל' קדושין פ"א ה"א (דף נ"ח ד'), בבלי קידושין י"א ב', ועוד. ועי' פי' המשניות פאה פ"ח מ"ז, מע"ש פ"ב מ"ט ופ"ד מ"ג, שקלים פ"ב מ"ד, קדושין פ"א מ"ב, כתובות פ"ו מ"ג, כריתות פ"ו מ"ו, ועוד.+ מקשה התלמוד וזה לשונו +כתובות ס"ו ב'+ הינו כותב כנגדן חמשה עשר מנה, וניתן הפירוק תנא עיסקא רבה וקתני +לפני' ותנא+ עיסקא זוטא, ר"ל שהענין הראשון הוא כמו הענין השני. והחילוק ביניהם רק המעוט והרבוי. ויוצא מזה (שמנה) [שט"ו מנה] את"ק דינר והמנה מאה דינר. ובמקומות מספר בתלמוד ובמשנה ברור שהמנה מאה דינר +עי' ב"ב קס"ה ב', בכורות מ"ט ב' ועוד. ועי' המקורות אצל שעפטיל ערך מנה עמ' /פ"ב - פ"ה/.+ אחר ראינו המשנה אומרת +כתובות פ"ה מ"א (דף נ"ד ב')+ ר' יהודה אומר אם רצה כותב לבתולה שטר שלמאתים /של מאתים/ והיא כותבת לו שנתקבלתי +כ"ה גם במדב"מ הוצ' לו /ע"ט, ב/, לפני': והיא כותבת התקבלתי ממך+ ממך מנה והאלמנה מנה והיא כותבת לו שנתקבלתי +כ"ה גם במדב"מ הוצ' לו /ע"ט, ב/, לפני': והיא כותבת התקבלתי ממך+ ממך חמשים זוז. הרי מורה זה שחמשים זוז חצי מנה מאחר שהמנה חצי המאתים, ויוצא שהמנה מאה זוז, וכבר נזכר שהיא מאה דינר שהרי הדינר והזוז מדה אחת בדבריהם ז"ל +ה' אישות פ"י ה"ח.+ וכבר אמרו +קדושין י"ב א'+ שש מעה כסף דינר הרי הכסף והדינר אחד, וכבר בארנו שהדינר והזוז אחד, הרי הכסף והדינר והזוז משקל אחד אצלם ז"ל, ואין הבדל בין אמרם ז"ל דינר או זוז שפרושו דרהם או כסף ודבר זה גלוי במשנה ובתלמוד +פאה פ"ח מ"ח. ב"ב פ"י מ"ב. גמ' ב"מ מ"ד ב', ועוד.+
 
וכבר אמרו בגמרא קדושין +שם /י"ב/+ שש מעה דינר כסף +לעיל גרס: שש מעה כסף דינר, וכ"ה לפני' בגמ'+ מעה שני פונדיונין פונדיון שני איסרין איסר שני מסימסין +בכי"מ: מסמסין, לפני' מוסמיסין+ מסימס שני קונטרקין קונטרק +כן גרס גם ברי"ף קידושין פ"א סי' תקפ"ט, בכי"מ: קונטרונק+ שתי פרוטות. הרי יוצא מזה שבדינר שהוא זוז כמו שבארנו שש מעין ושתים עשרה פונדיונות וארבעה ועשרים איסר ושמונה וארבעים מסימים וששה ותשעים קונטרק וקונטרק הוא משקל שעורה, כי הפרוטה שהיא חציו היא חצי שעורה כמו שבאר רבנו יצחק במסכת קידושין הלכות +כ"ה בכ"י, - רי"ף קידושין שם: נמצאת פרוטה ע"פ השיעור הזה חצי חבה.+ וכבר קדמה הראיה שהדינרים והזוזים שהזכירו ז"ל משקל כל אחד מהם משקל שש ותשעים שעורה והיא שמינית ר"ל חלק כסף ושבעה חלקים נחושת +עי' ה' אישות פ"י ה"ח+ כמו שנתבאר במה שאמרו בגמרא קדושין +דף י"א א' וש"נ+ כל כסף קצוב +קצוב ליתא לפני', כגי' רבי' נמצא בתה"ג הרכבי עמ' /ר"א/ ובס' מקח וממכר לרה"ג שער נ"ו ובכ"י, עי' ד"ס ב"ק /ע"ז/ אות ל'+ האמור בתורה צורי ושל דבריהם כסף מדינה. וכסף מדינה כמו שנתבאר בגמרא קמא +בבא קמא ל"ו ב'+ חלק אחד כסף ושבעה חלקים שאינם כסף, יורה על כך מה שאמרו בתלמוד על דברי התנא התוקע לחברו נותן לו סלע ההוא גברא דתקע ליה +כ"ה גם בכי"מ, ד"ס שם אות ט', לפני': דתקע לחבריה+ לחבריה שלחה רב טובי בר רב מתנה +לפני': שלחיה רב טוביה בר מתנה, בכי"מ הגי' ג"כ רב טובי, עי' ד"ס שם+ לקמיה דרב יוסף סלע צורי תנן או סלע מדינה תנן אמר ליה תניתה +לפני': תניתוה, עי' ד"ס /ע"ז/ אות י'+ וכו' מאי האוי /הוי/ עלה פשטוה מיהא דאמר רב יהודה אמר רב אסי +כ"ה לפני' בקדושין י"א א' ובכורות נ' ב', אבל בב"ק שם הגי': אר"י אמר רב, עי' ד"ס ב"ק /ע"ז/ אות ל'+ כל כסף קצוב האמור בתורה כסף צורי ושלדבריהם /ושל דבריהם/ כסף מדינה [וכו'] אמ' ליה +לישנא דרב הונא, ב"ק ל"ז א'+ זיל הב ליה פלגא דזוזא. ואם דינם בכסף מדינה שישלם במקום סלע שהוא ארבעה זוזים - הואיל ואין הבדל בין הזוז והדינר כמו שהקדמנו - חצי זוז כסף, הרי למדנו שכסף דבריהם שמינית כסף בלבד.
 
ועתה מיתוקם מכל מה שהקדמנו, שמאתים דינר של בתולה או מאתים זוז או מאתים כסף - איך שאני רוצה לקרא אותם - הם אינם אלא שמינית שלהם בברור, כי הם כסף של דבריהם +עי' ה' אישות פ"י ה"ז+ והם חמשה ועשרים דינר או זוז או כסף צורי, והוא כסף נקי, וכל זוז מהם שש ותשעים שעורה, כמו שבארנו מקודם, וזהו פחות מדרהם וחצי של הדרהמים הערבים מחמת הפרש קטן בין החטה והשעורה, כמו שהקדמנו. ויהיה אפוא עיקר כתובה של בתולה שהוא מאתים של דבריהם בערך ששה ושלשים מן הדרהמים הערביים האלה שמשקל כל דרהם מהם ארבע וששים חטה ונקראת זוזי דטייעי +עי' ב"ק צ"ח א': בזוזי דאגרדמיס טייעא. ועי' תה"ג הרכבי עמ' /ל"ז, שי"ז/ ואוצה"ג כתובות - התשובות סי' קכ"ה (עמ' /מ"א - מ"ב/).+ ואיננה שבעה ושלשים דרהם וחצי מחמת יתרון משקל החטה על השעורה, המחייב שיהיה כל דרהם פחות מדרהם וחצי.
 
ולא טרחנו להביא את הראיות האלה אלא בשביל מי שאינו סומך על החבור משנה תורה אלא מבקש הוכחות מדברי רבותינו ז"ל, שהם העיקר שממנו מתפרנס כל מי שבא אחריהם ולולי זה הרי הענין ברור בתוך החבור באפן שאינו זקוק לשום באור, והוא מה שאמר ז"ל בפרק העשירי מן הלכות אישות +הלכה ח'+ בעיקר כתובה דינרים אלו לא תקנו אותם וכו'.
 
והכמות הזאת אסור להפחיתה בזמן מן הזמנים. והבאת טעם לזה בהיות הכתובה דרבנן אינה טענה כל עיקר, כי אף על פי שהיא דרבנן כבר אמרו +משנה כתובות פ"ה מ"א (דף נ"ד ב')+ כל הפוחת לבתולה ממאתים ולאלמנה ממנה הרי בעילתו +לפני': הרי זו+ בעילת זנות. ואם יאמר האומר: אמת שהכמות הנזכרת היא הנכונה בזמנם, אלא שהיא משתנית לפי כל זמן וזמן, והואיל והדרהמים שלנו פחותים במשקל מהדרהמים שלהם, אנו סומכים על אלו (שלנו); נאמר לו: טענה זו נפסדת מכמה פנים שאינם נעלמים מבעלי העיון. וזהו שמאמרם כל הפוחת לבתולה ממאתים ולאלמנה ממנה רמז לכמות ידועה, ולפי הסברה ההיא יהיה כאן רמז לכמות בלתי ידועה. ובכיוצא בזה יאמר נתתה דבריך לשעורין +עי' שבת ל"ה ב' וש"נ+ ולא יתכן זה.
 
ועוד, הרי מתחייב מזה שבמקום שמשקל הדרהמים יהיה שם חצי או רבע ממשקל הדרהם הערבי יסמכו על המספר של טביעת אותו זמן ואותו מקום, ויהיה עיקר כתובה אינו עיקר; כי עיקר הוא מה שהוא קבוע, וזה הוא פעם יותר ופעם פחות. ועוד מתחייב לפי הסברה הזאת, שאיננה סברה, שכשם שאנו סומכים על משקל דרהמינו כך אנו סומכים על טיבם, הואיל והעיקר הוא המספר +באמת מצינו בתה"ג הרכבי סי' תכ"ד (עמ' /שי"ז/): או שהאנשים יחשבו את הדרהמים במספר כמו שיחשבו במדינות הודו ותימן, - ע"ד ערך הכספים מתימן עי"ש סי' שפ"ו (עמ' /ר"ב/): והרי הכספים אלתמניה הבאים לפנינו עד עכשיו מארץ ימן /תימן/ כל זוז מהן יש בו אחד משמנה בכספים הללו שבבבל+ וכשם שאין אנו סומכים על משקל דרהמיהם ז"ל שחישובינו הם לפיהם, כך אין אנו סומכים על טיבם, אלא יהיה עיקר כתובה לבתולה בארץ סוריה והמזרח מאתים דרהם כסף טהור ובמצרים +על הדרהמים של מצרים עי' תה"ג הרכבי סי' שפ"ו (עמ' /ר"א/) ומה שהובא בשם ספר די העובדים לר"א בן הרמב"ם בשטה מקובצת ב"מ ס"א ב', - בנוסח הכתובה מזמן רבנו (אתקל"ב לשטרות) כתוב: עשרין וחמשה זוזי דכספא דאינון מאתן דתקינו רבנן ז"ל מוהרי בתולתא (גולאק אוצר השטרות עמ' /ל"ד/)+ מאתים דרהם שחור +מטבעות רגילות בקהירה ששוים עלה בשלשה דרהמים נצריים+ שיש בו בערך שליש כסף. ובמערב מאה דרהם כסף טהור, הואיל והדרהם שלהם חצי דרהם, ובכל מקום ומקום ובכל זמן וזמן לפיו, ופעם יהיה עיקר כתובה יותר על מה שאמרו ז"ל ופעם פחות, ואין זה ענין.
 
ואולי יבוא טועה או תולה טעות בזולתו לטען שמותר לגרוע אבל אסור להוסיף על פי מה שאמרו במשנה +כתובות פי"ג מי"א+ נשא אשה בארץ ישראל וגרשה בארץ ישראל נותן לה ממעות ארץ ישראל וכו' ומה שאמרו על זה בתלמוד +שם /כתובות/ דף ק"י ב'+ מקולי כתובה שנו. ואולם זה לא יטען אלא מי שאינו מבין או מי שמזלזל בבר פלוגתא שלו ותולה בו טעות בענין זה. כי שם הכונה לתוספת +הגאונים פירשו את המשנה בעיקר כתובה, עי' תה"ג הרכבי סי' ע"ג, לוין חלוף מנהגים עמ' /כ' - כ"ב/ ואוצה"ג כתובות - התשובות סי' קכ"א (עמ' /ל"ח - ל"ט/) וסי' קכ"ה (עמ' /מ"ב/), וכן משמע גם מדברי הרמב"ם ה' אישות פט"ז ה"ו שכתב: אבל אם פירש בה מטבע ידוע' בין בעיקר בין בתוספת הרי היא כדין מלוה, עי"ש במ"מ, וצ"ע+ שבה סומכים על מה שיכתב בשטר כתובה, כמו שיתבאר מן התלמוד, ומפאת זה שונה הכתובה משטר חוב, ואולם אינו עוסק שם בעיקר כלל, כי בעיקר אין שמים לב לכתיבה הואיל וגם לולא כתב היה חייב בו, כמו שפרשה המשנה +כתובות פ"ד מ"ח (דף נ"א א')+ לא כתב לה כתובה וג'.
 
ואולם הטענה בזה מדברי אבא מארי זצ"ל בפרוש המשנה +עי' פיהמ"ש פאה פ"ח מ"ה: והדינר ששה דרכמונים או זוזים מזוזי זמנם, ובפי' המשניות כתובות פ"ה מ"ז: שלשה דרכמונים נקראים דרהאם בלשון ערבי, ועי' פיהמ"ש קידושין פ"א מ"א, שעפטיל ערך מלין עמ' /נ"ג/+ שזוז דרהם אינה טענה כלל, כי לא אמר דרהם ערבי אלא דרהם סתם, והוא בעצמו ז"ל הגדיר בחבור +ה' אישות פ"ו ה"ח: ממטבע שהיה באותן הימים+ ובפרוש המשנה +פאה פ"ח מ"ה: מזוזי זמנם, מכאן ראיה נגד השערת שעפטיל שם עמ' /נ"ג/ שצ"ל בפיהמ"ש שם: מזוזי זמננו (במקום: זמנם)+ שהדרהם שהזכיר הוא דרהם שלהם ומשקלו משקל דינר שלהם, ואינו חוזר ומבאר זה בכל מקום שהוא מזכיר זוז שפרש לשונו דרהם, והואיל ופרט זה במקום אחר כבר הסתפק בו, ולא בא בדבריו מה שיסתר זה.
 
והיותר תמוה שראיתי היות הטוען, שהדרהמים שאנו סומכים עליהם דרהמים ערביים, מביא ראיה מדברי רבינו ז"ל +פי' המשניות כתובות פ"ה מ"ז: שכל דרכמון ודרכמון מהם יש בו משקל שש עשרה שעורות הכסף, ועי' פיהמ"ש שביעית פ"ח מ"ד, שקלים סוף פ"א וכריתות פ"א מ"ח, בכורות פ"ה מ"ז, ועוד+ משקל הדרהם מן הדרהמים האלה שש עשרה שעורה, והוא רומז בזה אל המעה, ואומר הטוען ההוא: נתברר לנו מזה שהשש עשרה שעורה ששית דרהם. כאלו לא מתחייב מזה בהתבוננות היותר קלה שהדרהם הנרמז אליו שש ותשעים שעורה. והוא תמה אחר כך כשמקשים עליו ואומרים שמוהר בתולה חמשה ועשרים מתקאל, וזהו מה שראוי שיתמה ממנו.
 
אבל שגיאות מי יבין, וצריך לשוב אל האמת שכבר הארכנו בבאורה, והיא שעיקר כתובה לבתולה חמשה ועשרים דרהם כסף צרוף במשקל דרהמם ז"ל, שהם לפי חשבון דרהמנו הערבי, שהוא ס"ד חטה, ששה ושלשים דרהם +עי' תה"ג הרכבי סי' ע"ג - אוצה"ג כתובות סי' קכ"ד (עמ' /מ'/): לענין כ"ה זוזי דכסף מוהרי וכו' דסך כולהו תלתין ושיתה זוזי בזוזי טיאעי ואיסר, הסכום של ל"ו דרהם שכתב כאן רבי' איננו מדויק+ וזהו משקל חמשה ועשרים מתקאל +עי' תשו' רב צמח גאון בחמדה גנוזה סי' ל"ד ומש"כ שעפטיל עמ' /מ"ב - מ"ג/+ וחצים לבעולה. ומי שמפחית מזה בעילתו בעילת זנות, ואין לו טענה במה שנמסר בקבלה ממקצת הגאונים ז"ל +עי' המקורות שציין מילר חלוף מנהגים סי' ז' (עמ' /י"ג - י"ד/) ולוין חלוף מנהגים סי' ז' (עמ' /י"ח - כ"ב/), ועי' שעכטר /סאדיאנה/ עמ' /ס'/: וקאל רב נתן אב הישיבה זצ"ל קולהם ז"ל בתולה כתובתה מאתים ואלמנה מנה דלך כאוזאן אלערב אלמשהורה פי אלגלות וכו'+ ולא במה שנמצא בספר אלחאוי או זולתו ממה שמתנגד למה שבארנו ובררנו ראיותיו. כי אם קמה הראיה על אמתות דבר מה, הרי בטל כל מה שמתנגד לו. וכבר הרחבנו בתשובה לזה, כי הוא ענין נכבד, וצריך לדקדק בו ולא לאמד, ולא להחזיק במנהגים קדמונים כשנתברר שהם שנויים על תהו, אלא צריך לבטלם ולהחזירם אל האמת כמו שבארנו במאמר שבארנו בו ענין התפלה +הכונה לספר אלכפאיה. ראה הקטע שנדפס ע"י אפנשטיין בתולדות הראב"ם עמ' /כ"ד - כ"ה/ וביכלר /רבעון האנגלי, ישן, תכ"א/ נגד מנהגים קדמונים משובשים. עי"ל /סימן פ"ג בהערות/.+ וכבר הגיעה התשובה בשאלה זו אל קצה. הושוה לכתב ידו היקר.
שו"ת רבי אברהם בן הרמב"ם סימן פג
 
השאלה השניה הזכרתם - יאדירכם האל - שהמנהג פשוט אצלכם מקדם לברך הברכות המפורסמות כמו מתיר אסורים ופוקח עורים והשאר כל יום השכם בבית הכנסת, וכבר עינו בכל מה שהזכרתם בזה. ומה שאנו אומרים בתשובתו הוא שלא אתם בלבד טועים בשאלה הזאת, אלא רוב המקומות ששמענו עליהם עושים כמוכם, ר"ל שהם אומרים את הברכות הנזכרות כלן בבית הכנסת ברבים לפני פסוקי זמרה +עי' רמב"ם ה' תפלה פ"ז ה"ט: נהגו העם ברוב ערינו לברך ברכות אלו זו אחר זו בבית הכנסת וכו', על תקנת רב נטרונאי ושאר גאונים בענין זה עי' המקורות שציין לוין אוצה"ג ברכות - התשובות עמ' /קלו - קלח/ ועי' מארכס הוספות ותקונים לסרע"ג (ספר השנה הפרנקפורטאי ח"ה) עמ' /א/ ופיר"ח שהובא בראבי"ה ח"א /ק"מ/: והשתא דלא אמרינהו רבנן כסדר אתו רבנן בתראי ותקנו למימרינהו על הסדר, ראה גם עלבוגן /התפלה בישראל/ עמ' /פ"ט - צ'/ ובהערות עמ' /תקכ"ו/ ומאן /שנתון הרפורמי ב: רעב - רעד/, ועוד+ וכך היו עושים במצרים עד שבטלנו מנהג זה עם שאר ההנהגות הנפסדות שבטלנו +תקנות רבי' אלה נזכרו גם בחידושי הרמב"ם קובץ ליפסיא ח"א /נא/ ב': כמו שקרה בזמננו זה מהחולקים על מה שסדרנו אותו מהתועלות הגדולות ומהחיובים העצומים. וכן בס' אלכפאיה הוצ' עפנשטיין בס' היובל ישראל לוי עמ' /מט/: ואני ואבא מארי ז"ל וזולתנו היינו מן המערערים בקצת דברים וכו'. עי' גם עפנשטיין ס' היובל לרד"צ הופמן עמ' /קלא/ בהערה ע"ד תקנת רבי' בענין הישיבה בביהכ"נ.+
 
ומה שצריך שתדעו הוא שאע"פ שנמסר בשם רבינו האיי ז"ל +מתשובת רה"ג אוצה"ג ברכות סי' שס"א דמברך מתיר אסורים כשיתעסק בידיו וכו' נראה שרה"ג לא ס"ל כדעת השואלים, עי' גם שערי תשובה סי' שכ"ז, ויש לדקדק שהמדובר כאן רק במה שנמסר בשם רה"ג+ ורבינו סעדיה גאון ז"ל +בסדור רס"ג סודרו הברכות בין הברכות הפרטיות הנאמרות ביחידות, אמנם נוסף שם שרבים מסדרים אותן בבהכ"נ, עי' פרומקין סדר"ע השלם ח"א /נח/; בונדי על סדור רס"ג עמ' /כ'/; עלבוגן שם עמ' /תקכ"ט/+ מה שנמסר, הרי האמת, המסייעים לה לשון הגמרא +ברכות ס' ב', בחידושי הרמב"ם קובץ ליפסיא ח"א נ"ב ב' מובא בשם רבי': ונראה מכוונת אבא מארי ז"ל בהלכות תפלה שג' ברכות של גוי ועבד ואשה ראוי לברך אותם בכל יום עכ"פ בין ראה אותם בין לא ראה וכ"נ מהלכות הר"ר יצחק ז"ל בעל ההלכות, ואמר לי מי שראה נוסחא ישנה מהתלמוד והיה כתוב בה כד חזי אניש גוי מברך וכן בעבד ואשה, ונראה שזו הנסחא מדוייקת שההקש יאמת אותה וכן נמצא בסדור לרבינו עמרם בן ששנא ז"ל, - לפני' ליתא בסרע"ג+ וגם ההקש כלו, הוא הפך המנהג שנתפשט בענין זה, והוא שאין מברכים ברכה אלא בשעתה, בזמן חיובה. כי הברכות האלה לא תקנו החכמים ז"ל חובה לאמרם כמו אמירת שמונה עשרה ברכה של תפלה, אלא הן תקנו למעשים ותנועות. ואין טעם לאמרן בבית הכנסת ברבים, בהעדר התנועות והמעשים האלה. ואם יאמר האומר שהן לבטלה ואין רשות לאדם לענות אמן אחריהן, הרי כך הענין במקצתן לפי הרוב, וזה פרטן:
 
ברכת על נטילת ידים בבית הכנסת או במקום אחר אחרי נטילת הידים הרי היא ברכה לבטלה על כל פנים. כי נטילת ידים לקרית שמע ותפלין מצוה מדבריהם +ברכות ט"ו א', רמב"ם ה' ק"ש פ"ג ה"א וה' תפלה פ"ד ה"ב, ועי' חידושי הרמב"ם שם+ והברכה עליה חובה כמו לנר חנוכה ומקרא מגלה ושאר מצות דרבנן. ואצלנו עיקר שכל המצוות מברך עליהן עובר לעשייתן +פסחים ז' ב' וש"נ.+ ופרוש עובר לפני, כמו שבאר התלמוד +שם+ לישנא דאקדומי הוא, מלשון הכתוב ויעבר את הכושי. ואחרי עשיית המצוה והשלמתה אין טעם לברכה, מאי דהוה הוה, ואין מצוה שיברכו עליה אחרי שנשלמה עשייתה, חוץ מטבילת הגר בלבד כמו שנתבאר בפסחים. וכבר באר זה רבנו יצחק בעל ההלכות זצ"ל +רי"ף פסחים פ"א סי' תש"א, ומקורו בפיר"ח שם ובס' המקצעות או"ז ח"א סי' ע"ט, עי' אוצה"ג ברכות - התשובות סי' רס"ה ופסחים סי' כ"ג וכ"ד+ ואין טעם שאדם יברך על נטילת ידים אחרי נטילתן יותר משיברך להדליק נר חנוכה אחרי שהדליק, וכשם שזה אסור כך זה אסור. ומה שנמסר בשם רבינו האיי גאון זצ"ל וזולתו בענין זה אין למדים ממנו, כמו שאמרו +בבא בתרא ק"ל ב', עי' תה"ג הרכבי סי' קל"ג וגנזי קדם ח"ב /י"ט/ ותשו' הרמב"ם עמ' /ג', שס"ד/+ כי אתי פסק דינא +לפני': פסקא דדינא+ דידי לקמיכו וחזיתו ביה פירכא וכו'.
 
ואולם מקצת הברכות כמו אלהי נשמה שצריך אדם לאמרה בשעה שנעור משנתו, והמעביר שינה מעיני שתיקנוה שתאמר אחר רחיצת הפנים, ופוקח עורים שתיקנוה שתאמר אחרי פתיחת עינים מן השנה +ברכות ס' ב'+ וכיוצא בהם, אין אמירתם בבית הכנסת תמיד ברכה לבטלה, כי תיקנום שתאמרנה אחרי מעשים ותנועות, הכרחיות לפי הרוב, ואע"פ שתיקנו שתאמרנו תיכף לתנועות ולמעשים האלה, הרי אם יאחרו ויאמרו אותן בבה"כ אין זו ברכה לבטלה לפי הרוב. אלא שבמקצת הזמנים אפשר שתהא ברכה לבטלה, למשל אם מברכים המעביר שינה וכו' יום ט' באב או יום כפור שאין בהם רחיצת הפנים +עי' רמב"ם ה' תפלה פ"ז ה"ח, ס' אלכפאיה בס' היובל ישראל לוי עמ' /מג - מד/+ וכיוצא בזה.
 
ואולם מקצת הברכות כמו רוקע הארץ על המים שאינה חובה אלא על מי שהיה ישן על מטה +רמב"ם שם /הל' תפלה פ"ז/ ה"ד: כשמוריד רגליו מן המטה ומניחן על גבי קרקע מברך רוקע וכו'+ ומלביש ערומים שאינה חובה אלא על מי שהיה ערום בשנתו +שם /הל' תפלה פ"ז/ ה"ח: לן בכסותו אינו מברך כשעומד מלביש ערומים+ וכיוצא בהם, הן לפי הרוב ברכה לבטלה, כי אין הבדל בין מי שישן בלבושו וברך מלביש ערומים שהיא תודה על טובה ובין מי שברך הטוב והמטיב או שהחיינו ולא אירע אצלו דבר מתחדש המחייב את הברכה הזאת. וכבר ראיתי מן הטעות הגסה שאליה מביאה השמירה של המנהגים הנפסדים האלה ששליח צבור סגיא /סגי/ נהור +בענין ש"צ סומא עי' אוצה"ג מגילה - התשובות סי' קנ"ז - ק"ס ועי' אסף מספרות הגאונים עמ' /ע"ד/ ופי' המשניות מגילה פ"ד מ"ו+ יברך פוקח עורים +עי' תוס' ברכות ס' ע"ב ד"ה כי פריס והגמיי"מ ה' ברכות פ"ז סק"ז וב"י או"ח סי' מ"ו דסומא אינו מברך פוקח עורים. אבל בשיורי ברכה או"ח סי' מ"ו אות ט' מביא בשם הרמ"ז דהסכמת רבנן קשישאי דארץ ישראל דסומא מותר לברך פוקח עורים (עי' בס' ארץ חיים לר"ח סתהון דף י"ד ג').+
 
כללו של דבר, ברוב הזמנים תהיה אמירת רוב הברכות האלה בבית הכנסת על הסדר, כמו שנתפשט המנהג, לבטלה, ואסורה היא, וצריכים לחזר מן הטעות הזאת, כמו שבאר אבא מארי זצ"ל בחבור בפרק השביעי מהלכות תפלה +הלכה ט'+ ואין מברכים ברכה אלא בזמנה, בשעת חיובה.
 
וכבר ראינו בכלל הברכות שכתבתם בשאלתכם ברכות שלא ידענו להם עיקר ולא זמן, כמו מגביה שפלים +הברכה נמצאת בה"ג סוף פ"ט דברכות: כד יתיב אומר ברוך מגביה שפלים, ושם היא כתובה אחרי זוקף כפופים, בתשו' ר' נטרונאי גאון - גאוניקה ח"ב /קנ"ה/ (אוצה"ג ברכות /קל"ו/) היא נמצאת לפני זוקף כפופים, וכן בסר"ע ד"ו דף א' ב' - סדר"ע השלם ח"א ל"ה א', אבל בשבה"ל סי' ד' כתב: מצאתי בתשובות הגאונים ז"ל שרב עמרם גאון זצ"ל הסיר מגביה שפלים (אוצה"ג ברכות - התשובות סי' שע"ב), ועי' דוזון אוצר השירה סי' /תתתשפ"ד/+ אחרי זוקף כפופים, ואלה לא הזכירם התלמוד, ואם נזכרה בסדור, הרי זו אולי טעות של סופר או חכם או חזן ואסור לאמרה ולא כיוצא בה ממה שנתחדש נוסף לברכות הנזכרות בתלמוד. ואמירת הברכות הנזכרות בלשון רבים כמו אלהי הנשמה שנתתה בנו או המעביר שינה מעינינו או שלא שמתנו גויים +הנוסח שמתני (במקום עשאני) נמצא גם בסדור רס"ג, עי' פרומקין סדר"ע השלם ח"א ס'+ וכיוצא בהם אסורה, כי זהו שנוי הברכה, כפי שבארנו במאמר על התפלה +הכונה לספר אלכפאיה, עי' הוצ' עפנשטיין בס' היובל ישראל לוי עמ' מ"ט+
 
ומי שטוען לאמירת הברכות הנזכרות בבית הכנסת ברבים כפי המנהג הפשוט במה שאמרו ז"ל +ר"ה כ"ט א'+ כל הברכות אע"פ שיצא מוציא ושרוב הקהל אינם יודעים את הברכות האלה בע"פ ואם לא ישמעון בבית הכנסת לא יברכו +סברא זו הובאה גם בטור א"ח סי' מ"ו: וגם מפני שרבים מעמי הארצות שאינן יודעים אותן תקנו שיסדרום בביהכ"נ ויענו אמן אחריה, ויצאו ידי חובתן+ הרי יאמר לטוען הזה: ומנין ברור לך, שהשומעים חייבים בברכות האלה שתאמרנה כלן עד שאתה טוען במה שאמרו כל הברכות אע"פ שיצא מוציא. מה שמתחייב מן הטענה הזאת הוא שיברכו מה שודאי אצלך שהשומע חייב בו, לא מה שאתה מסופק בו, והרי כאן בהרבה דברים אינו חייב כמו שבארנו. ולפי ההקש הזה יברכו בבית הכנסת בתחלת הלילה עם תפלת מעריב המפיל חבלי שינה על עיני כי היא חובה בזמן השנה /השינה/ ואפשר שיש שם מי שאינו זוכרה. ובתחילת כל חדש יברכו אשר במאמרו ברא שחקים וכו' כי היא חובה על מי שרואה את הלבנה בהתחדשה בתחילת החדש. וכמו כן יברכו הטוב והמטיב ודיין האמת גם כן, כי אפשר שיש שם מי שחייב בזה ואינו יודע לברך, וכמו זה ימצאו הרבה אם יעמיקו בענין.
 
ואולם מה שטוענים מן הירושלמי, הרי איני יודע, עד כמה שאני זוכר, ממנו בענין זה דבר חוץ ממה שאמר +ברכות סוף פ"ט (דף י"ג ד')+ תאני /תני/ בשם ר' מאיר אין לך אדם מישראל שאינו עושה מאה מצוות בכל יום, קורא את שמע ומברך לפניה ולאחריה, אוכל פתו ומברך לפניה ולאחריה ומתפלל שלשה פעמים של שמנה עשרה וחוזר ועושה את המצוות ומברך עליהן. וזה אינו מורה אלא על חיוב אמירת מאה ברכות, כל ברכה בזמנה כמו שאמר. ואם תתחייב מזה אמירת הברכות בבית הכנסת כפי שנתפשט המנהג, הרי יתחייב גם כן שיאמרו ברכת המוציא בבית הכנסת, ואין זה מתחייב מן האמור כלל אצל המבין. וגם לו היה בירושלמי דבר חוץ ממה שהזכרתי +[כנראה שלפני השואלים היה שם בירוש' אחרי דברי ר"מ פרוט הק' ברכות ע"פ תשובת הגאון (אוה"ג /קל"ו/) כרגיל בירוש' (עיין מבוא לירוש' כפשוטו ח"א עמ' כ"ה) ומשם הסיקו שצריך לאומרן בקביעות, סמך גדול לזה הם דברי המיוחס לרא"ש, סוטה מ"ד ב' (מראה האופנים ס"ב א') ולא נהירא לר"ת דפ' הרואה חשבינן ק' ברכות דחייב אדם לברך בכל יום וקחשיב להניח תפילין ועל מצות תפילין וכי ס"ד דלא נתקנו אלא היכא דסח בנתים, ולפנינו בבבלי ברכות (ס' ב') אין זכר מפרוט הק' ברכות, ובוודאי כוונתו לירושלמי פ' הרואה והיתה לפניו ההוספה כאן כמו לפני השואלים, והסיק מכאן ששתי הברכות בתפילין הן בקביעות]+ אין אנו סומכים עליו אלא אגמ' דילן סמכינן +רי"ף סוף עירובין, פ"י סי' תרפ"ז, עי' ברכת אברהם סי' ו' ולא איכפת לן בירושלמי דאגמרא דילן סמכינן, וכן שם סי' י"ח+ וכבר בארנו מה שגלוי מתוך הגמרא שלנו וכל זה הצריכה רק שמירת המנהגים הנבנים על תהו שאין צריך ללכת אחריהם, כמו שהערנו במאמר על התפלה +עי' מש"כ רבי' בס' אלכפאיה הוצאת עפנשטיין תולדות הראב"ם עמ' /כ"ד כ"ה/ בהערה+
שו"ת רבי אברהם בן הרמב"ם סימן פד
 
השאלה השלישית +עי' לקמן סי' ק"ט התשובה הראשונה לאנשי עדן+ התבוננו במה שהזכרתם בענין הדראה /הד' עם קובוץ/ והדוחן ושהם מאכל רוב בני ארצכם ואין אוכלים חטה אלא מעוטם ושנתפשט המנהג אצלם, כמו שאמרתם, משום כך שאתם מברכים עליהם בסוף ברכה +כלו' ברכת המזון+ וזה תמוה לא כרבן גמליאל ולא כחכמים כי כן לשון בריתא ברורה בגמרא ברכות +דף ל"ז ב'+ כל שאינו לא משבעת המינין ולא ממין דגן כגון פת אורז ופת דוחן רבן גמליאל אומר ברכה אחת מעין שלש וחכמים אומרים ולבסוף +ולבסוף ליתא לפני', אבל בגמ' ל"ז א': והתניא ולבסוף ולא כלום+ ולא כלום. וברור מן התלמוד שההלכה בפת דוחן בתחילה שהכל ולבסוף בורא נפשות רבות, כפי שנאמר שם בגמרא ברכות +שם /דף ל"ז ע"ב/, עי' רמב"ם ה' ברכות פ"ג ה"י+ וכך פסק רבינו יצחק בעל ההלכות ז"ל +רי"ף ברכות פ"ו סי' ק"מ+ ואין מה שהזכרתם שמאכל רוב הישובים בזה טענה, כי דוקא בשביל הטעם הזה הפליג רבן גמליאל ואמר שיברך על פת דוחן הוא דכן בערבית ברכה אחת מעין שלש, כלומר מפני שהרבה אנשים היו נוהגים לאכל זה, שלא כאפונים והפולים ושאר הקטניות, ועל כן לא הצריך ברכה אחת מעין שלש בלחם פולים או זולתו. ואעפ"כ אין אנו הולכים אחריו, כי יחיד ורבים הלכה כרבים +גמ' שם ל"ז א', ועי' מעשה נסים עמ' נ"ג+
 
ומה שהזכיר הטוען שברכת הזן משה ע"ה תקנה בשעה שירד המן +ברכות מ"ח ב'+ שהיה לחם שלהם אז, הרי יפה טען ומורה זה על זכות מח ובינה מעולה, אלא שיש לומר בזה שתי תשובות. הראשונה שאז כל ישראל היו נאספים במקום אחד והמן היה לחם שלהם, ובני תימן אינם כל ישראל ולא רובם: ואין למדים אלא ממאכל רוב ישראל. והתשובה השניה והיא המדויקה, שאין אנו מברכים ברכת המזון מפני שלפי הקבלה משה ע"ה תקן הזן בשעה שירד המן, אלא מפני שאנו מקיימים המצוה המפורשת בפסוק ואכלת ושבעת וברכת את ה' אלהיך על הארץ הטובה אשר נתן לך. והרמז בפסוק זה אינו אלא לתבואת ארץ ישראל שהיא שני מיני חטים ושלשה מיני שעורים, כמו שבארו ז"ל בקבלה +ברכות מ"ד א'+ ומסייע לקבלתם הכתוב +דברים ח' ח', עי' שערי ברכות לר"ש בן חפני, אוצה"ג ברכות - הפירושים עמ' /ס"ט - ע/+ ארץ חטה ושעורה.
 
אבל אומר אני שלא צריך שתכרת ברכת המזון מפי רוב בני ארצכם, פן תשכח, אלא צריך שיאמרו אותה כלשונה אחרי הדראה והדוחן כמנהגכם, ולא יזכירו שם בברכה, שלא תהיה ברכה לבטלה, אלא יכנה ויאמר ברוך אתה השם הזן אותנו +השוה את נוסח ברכת המזון מן הגניזה שפרסם מאן הזנינו המפרנסינו+ וכו' או ברוך הזן אותנו וג' ויחתם ברוך הזן את הכל, נודה וכו' ברוך הוא על הארץ ועל המזון, רחם וכו' ברוך כונה ירושלם +עי' פרומקין סר"ע השלם ח"א שס"ה הערה /כ"ז/+ ברוך הטוב והמטיב וגו', ויברך בורא נפשות רבות כתקנה בשם ומלכות, ובעשייה הזאת לא יבואו לידי ברכה לבטלה ויש בה זכר לברכת המזון שלא תשכח מרוב בני ארצכם.
 
ואולם הקדוש +ראה להלן בתשובות לאנשי עדן, סי' ק"ט+ אינו מותר לא על הנביד ולא על המים ולא על לחם דוחן ולא לחם דראה, אלא על יין ענבים או צמוקים +ע"ד יין צמוקים לקדוש עי' תה"ג אוצה"ג פסחים סי' רכ"א ואילך+ או לחם חטה, שהוא מחמשת מיני התבואה, מפני שאמרו ז"ל +ירושלמי ברכות פ"ח ה"א (דף י' ד') ופסחים פ"י ה"ב (ל"ז ג'): אמ' רבי זעירא מדברי שניהן מבדילין בלא יין ואין מקדשין אלא ביין, ועי' בבלי ב"ב צ"ז א'+ אין מקדשין אלא על היין, ואמרו +פסחים ק"ו ב'+ רב זימנין דהוה חביבא עליה ריפתא מקדש אריפתא, זמנין דהוה חביבא ליה חמרא מקדש אחמרא, וריפתא אין פרושה אלא לחם חטה, ויין אינו אלא יין ענבים. ומקצת בעלי הוראה ז"ל פסקו +עי' תה"ג אוצה"ג פסחים סי' רל"א /עד/ רל"ג וסי' ש"א+ שמותר לקדש על הנביד המעורב, המורכב ממי ענבים ודבש ומים, ולא הסכים על זה אבא מארי זצ"ל +רמב"ם ה' שבת פכ"ט הי"ד, וכתב שם: כך אנו מורין בכל המערב+ ואולם נביד שאין עיקרו מי ענבים לא התיר אחד את הקדוש עליו ולא כל שכן הקדוש על המים.
 
כללו של דבר, אם יקשה עליכם למצא יין ענבים, הרי לא יקשה להביא צמוקים ולעשות מהם יין, כמו שבאר רבינו יצחק בעל ההלכות ז"ל בפרק ערב פסחים במסכת פסחים +סי' תשע"ט, ועי' אוצה"ג פסחים סי' רכ"א /עד/ רל"ג, רמב"ם שם /הלכות שבת פרק כ"ט/ הי"ז+ ואם יקשה זה אין צריך לכרת את זכר הקדוש באפן שיגדלו הילדים ויתרגלו האנשים לאכל בלא קדוש בשבת ויום טוב, אבל יאמר נוסח הקדוש על נבידכם או לחמכם הבא מן הדוחן או הדראה בלי הזכרת שם, כמו שרמזנו בברכת המזון אלא שיברכו לפני כן שהכל נהיה בדברו כתקנה על הנביד או לחם הדוחן או הדראה, ואחר כך ברוך אשר בחר בנו +כלו' בי"ט אשר בחר בנו ובשבת+ ורצה בנו ושבת קדשו וכו' ברוך מקדש השבת וכמו כן בקדוש החג. באפן זה לא יבואו לידי ברכה לבטלה ולא ישכח הקדוש +עי' ירושלמי ברכות פ"ח ה"א (דף י' ד') ופסחים פ"י ה"ב (ל"ז ב'): נהיגין תמן במקום שאין יין שליח צבור עובר לפני התיבה ואומר ברכה אחת מעין שבע וחותם במקדש ישראל ואת יום השבת.+
שו"ת רבי אברהם בן הרמב"ם סימן פה
 
השאלה הרביעית הזכרתם, יצליח לכם האל, שזרע התבואות אינו אצלכם בעונה קבועה, ושהתבואה תזרע בזמנים שונים ותקצר פעם בקיץ ופעם בחרף, והקציר שנים או שלשה חדשים אחרי הזרע, ואין התבואה מתקיימת אחרי הקצרה אלא חדשים מועטים ואחר כך היא מתליעה ומתקלקלת, ושאתם נבוכים בדבר אסור החדש בשביל הסבות האלה +עי' מה שפרסם ב"מ לוין בקרית ספר שנה ב' נ"ג מספר הזכרון כ"י (אוסף עמרם בפילדלפיה)+
 
וכבר ידעתם שאסור חדש אסורא דאוריתא +משנה ערלה פ"ג מ"ט, גמ' מנחות ס"ח ב', ועוד, וכן פסק הרי"ף סוף פ' ערבי פסחים וקידושין פ"א סי' תרט"ו, והרמב"ם ה' מאכלות אסורות פ"י ה"א וה"ב, ועי' ספר המצות מל"ת סי' קפ"ט /עד/ קצ"א+ ואסור להקל בו. וכל תבואה שנזרעה בארץ לפני פסח והכתה שרשיה בארץ לפני ששה עשר לניסן מותר לאכלה אחר ששה עשר לניסן +משנה חלה פ"א מ"א ומנחות פ"י מ"ז (דף ע' א'), רמב"ם שם /הל' מאכלות אסורות פ"י/ ה"ד+ ולבני הגלות אחרי שבעה עשר לניסן שדינו כדין ששה עשר ניסן: +מנחות ס"ח א, רמב"ם שם ה"ב+ וכל תבואה שנזרעה ולא הכתה שרשיה בארץ לפני ששה עשר לניסן ולא כל שכן שנזרעה אחרי י"ו ניסן או אחריתו או באייר או בסיון ובכיוצא בהם מן החדשים אסור לאכל ממנה עד אחרי שבעה עשר ניסן מן השנה הבאה +מנחות שם, רמב"ם שם /הל' מאכלות אסורות פ"י/ ה"ד+ ואין להפטר מאסור דאוריתא זה בהתנצלות שתבואת הארץ מתקלקלת, ואם יש בקיום האסור הזה טרח גדול, הרי לפי מדת הצער השכר, לפום צערא אגרא +אבות פ"ה כ"ג+
 
וידוע שהתבואה שאנו עוסקים בה כאן היא חמשה מיני התבואה שני מיני חטין ושעורין שלשה +פסחים ל"ה א', מנחות ע' א': כוסמין מין חיטין, שבולת שועל ושיפון מין שעורין, ועי' הפירוש שהובא משם רבי' בחדושי הרמב"ם קובץ ליפסיא ח"א דף נ"ג ג'+ והם המפורסמים אצל כל מי שעוסק בהלכה, החטין והשעורין והכוסמין +דוקא הכוסמין מצויין בתימן+ ושבולת שועל והשיפון +חלה פ"א מ"א, מנחות ע' א'+ וזה אסור דאוריתא. והענין הזה בא בקבלה בפרוש הפסוק +ויקרא כ"ג י"ד, ת"כ אמור פ' י"א: ומנין לרבות שעורים וכוסמים וכו' ת"ל וקלי וכרמל+ ולחם וקלי וכרמל וכו', ובנוסח המשנה במסכת מנחות +פ"י מ"ז (דף ע' א')+ החטים והשעורים וכו' אם השרישו קודם העומר העומר מתירן ואם לאו אסורין עד שיבא העומר הבא.
שו"ת רבי אברהם בן הרמב"ם סימן פו
 
השאלה החמשית +עי' לקמן סי' ק"י בין התשובות לאנשי עדן+ מה שנוגע לפנים חדשות בבית חתנים נראה מדבריכם שאתם חושבים שמה שאמר אבא מארי זצ"ל בחבור +ה' ברכות פ"ב ה"י+ והוא שיהיו עשרה ענינו עד שיהיו פנים חדשות עשרה ורק אז יברכו שבע ברכות בברכת המזון. ומי שחושב כך טועה. כי הוא ז"ל לא רצה לומר בדבריו והוא שיהיו עשרה אלא שהנאספים לברכה יהיו עשרה. יתבונן נא לדבריו ז"ל וחתנים מן המנין, והחתנים אינם פנים חדשות. כללו של דבר, בזמן שמתאספים עשרה לאכל בבית חתנים, וגם כשהחתנים בכלל, מברכים ברכת חתנים, ואם אין שם פנים חדשות מברכים אשר ברא ששון ושמחה וכו', ואם היו בכלל העשרה פנים חדשות מברכים שבע ברכות.
 
ואולם גדר פנים חדשות לפי מה שנמסר בשם אבא מארי ז"ל +דברי הרמב"ם אלה לא ידועים ממקום אחר+ בענין זה הוא לא פחות משנים +עי' שיטה מקובצת לכתובות דף ז' ע"ב ד"ה והוא שבאו: יש מי שאמר דבעינן לכל הפחות שנים מדנקט רב יהודה פנים חדשות ומיעוט רבים [שנים], ובס' ארץ חיים לר"ח סתהון דף קכ"ח ב' מביא דנוהגין בא"י שלא לברך שבע ברכות אלא דוקא בדאיכא שנים לפנים חדשות+ כי פנים לשון רבים, והפחות של רבים לפי ההלכה שנים, לאמרם ז"ל +ב"מ ד' ב', ב"ב ח' ב' ועוד, עי' לקמן סי' ק"י את הדרש מוהם יקחו את הזהב+ מיעוט רבים שנים, וכך הדבר מבואר מן החבור לאמרו ז"ל +ה' ברכות פ"ב ה"י+ אבל אם היו האוכלים אחרים וכו', ומובן אחרים רבים, ולכל הפחות שנים. וזולת אבא מארי זצ"ל סבורים +עי' ערוך ע' פן ג' ולקמן סי' ק"י, וכן פסקו האחרונים, עי' שטמ"ק שם ובאה"ט אה"ע סי' ס"ב ס"ק ח'+ שגם לו רק אחד פנים חדשות מברכים בגללו שבע ברכות, והוא זק"ל לא הסכים לזה.
שו"ת רבי אברהם בן הרמב"ם סימן פז
 
השאלה הששית ענין ברכות של קרית שמע בליל שבת, אם אשר בדברו תקנת עזרא ובית דינו או זולתה +עי' ברכות ל"ג א': אנשי כנסת הגדולה תקנו להם לישראל ברכות ותפלות קדושות והבדלות, וכונת השאלה כנראה אם מותר לשנות ממטבע הברכות שטבעו אנשי כנה"ג ע"י הוספת אשר כלה מעשיו וכדומה, עי' תשו' הרמב"ם סי' נ"ה והמקורות שם+ אכן על השאלה הזאת כבר כתבנו במאמר +הכונה לכתאב כפאיה, עי' הוצ' עפנשטין בס' היובל ישראל לוי עמ' מ"ט+ ובתשובה, ובמענה למי שחלק עלינו, וכבר שלחנו כל זה אליכם ביחד עם השאלות האלה +התשובות לא הועתקו בכ"י זה ואינן ידועות ממקום אחר+ ויש בהם מה שמשקיט את הלב ומאיר את הדרך. וכמו שהשבנו אנו השיבו רבים מתלמידי החכמים הנמצאים בדורנו, נוסף על הקודמים לנו +עי' תה"ג שציין לוין אוצה"ג ברכות סי' ס' /עד/ ס"ב וגינצברג גנזי שכטר ח"ב תק"ט ואילך+ ולולי דחק הזמן ואיצת השליח העתקנו כל מה שהשיבו בענין זה אף על פי שגם מקצת מה שהזכרנו מספיק לבעלי הבינה וכבר מחינו את הטעות הזאת ממצרים,,, והחזרנו את הענין לדינו שהקמנו עליו בראיות החותכות וההוכחות הברורות. והנכון ללכת אחרי הדין ולהניח זולתו.
שו"ת רבי אברהם בן הרמב"ם סימן פח
 
השאלה השביעית שאלתם על אמירת ובא לציון גואל ביום טוב. מה שראינוהו הלכה למעשה במעמד אבא מארי זצ"ל, והוא מה שבאר בחבור בסוף הפרק התשיעי מהלכות תפלה +הלכה י"ג+ הוא שיאמרו אותה במנחה אחרי תהלה לדוד לפני התפלה ביום טוב כמו בשבת, כי היא תמורה למה שאין אומרים אותה בבקר אחרי שחרית
שו"ת רבי אברהם בן הרמב"ם סימן פט
 
השאלה השמינית ואמנם הברכה שספרתם שהיא נמצאת בס' רפואת הנפשות לפני פרק שמע הנאמר לפני השנה והיא כפי מה שאמרתם אשר קדשנו במצותיו וצונו לקבל עול מלכות שמים באהבה +ע"ד נוסח הברכה לק"ש על המטה עי' מש"כ גינצברג גאוניקה ח"א /קל"ו עד קל"ז/ לוין אוצה"ג ברכות - התשובות סי' י"ט+ הרי זו אין לה עיקר ואסור לאמרה. ואלו הם חדשים מקרוב באו וכך צומחות הטעיות ונעשות למנהגים שיחזיקו בהם ויגנו עליהם מעוטי החכמה. +כן פסק גם הרמב"ם, תשו' הרמב"ם סי' ל'+
שו"ת רבי אברהם בן הרמב"ם סימן צ
 
השאלה התשיעית וכך היא הברכה שהיתה מנהג מקצת אנשים לאמרה לבתולה וחתימתה הבוחר בזרעו של אברהם, אין לה עיקר ואסור לברכה +עי' תשו' הרמב"ם סי' ל"ב והמקורות שם בהערות עמ' כ"ט ובהוספות עמ' שנ"ח ועי' אוצה"ג כתובות התשובות סי' מ"ד - נ'+ וגם במצרים אמרו אותה ונתבטלה, ורוב המשחקים האלה הם תקנת החזנים שאינם מבדילים בין מה שמותר ומה שאסור.
שו"ת רבי אברהם בן הרמב"ם סימן צא
 
השאלה העשירית בענין הפתוחות והסתומות הנמצאות בספרי תורות בנגוד למה שפרש בספר אהבה +ה' ס"ת פ"ח ה"ד+ כבר השבונו מקדם +התשובה לא נמצאת לפני', ועי' לעיל סי' ט"ז+ ואנו חוזרים כאן על תמציתו, והוא שאנו רואים שיש הרבה חלוקים בין הסופרים בדבר הפרשיות הפתוחות והסתומות, והספרים הנמצאים בישראל שונים הרבה בענין זה, וכבר ראינו בעלי הוראה ז"ל שנקראו במעמדם בכל אחד מן הספרים הללו, והוא דבר של טעם, כי אין עמנו ספר העזרה +עי' משנה מו"ק י"ח ב', רמב"ם ה' יו"ט פ"ז הי"ג, תשו' הרמב"ם סי' שנ"ה, מכאן נראה שרבי' לא סמך על המסורה בענין ספר עזרא שנמצא בזמנו בפוסטאט בביהכ"נ אלשאמיין, כמסופר בלקוטי סמברי הוצ' נייבויר סדר החכמים+ שנוכל לדקדק ממנו את הדבר, ואין בענין זה קבלה שהכל מסכימים עליה, עד שנפסל מה שיסתר אותה. והנכון לדקדק את הדבר כפי שהוא בחבור בספר אהבה, אך מה ששונה ממנו אין לפסק עליו שהוא פסול, אלא אם יהיה שונה מכל הספרים הנמצאים, למשל אם ימצאו בספר פרשה פתוחה ובכל הספרים האחרים הסכימו הסופרים שהיא סתומה, או סתומה והיא בכל הספרים פתוחה, הרי פוסקים שהיא פסולה, ואולם דבר שיש בו חלוק בין הסופרים לא נוכל לפסוק שהיא פסולה +בענין פתוחות וסתומות עי' תה"ג שע"ת סי' של"א וה"פ מה"ג סי' ק"צ, וראה גם אסף מספרות הגאונים עמ' קצ"ט מתוך פירוש למס' מגילה שהוא קטע מפירוש הרמב"ם לגמ' מגילה, כפי שיוצא מכ"י ווטיקאן ניאופיטי+
שו"ת רבי אברהם בן הרמב"ם סימן צב
 
השאלה האחת עשרה אם ימסרו את הקדושין במעמד העדים או במעמד כל הנמצאים בשעת החתונה. התשובה שהמוכרח בענין זה מסירתם במעמד שני עדים כשרים לעדות +גמ' קידושין ס"ה א', רמב"ם ה' אישות פ"ד ה"ו+ ואולם מעמד כל הנמצאים בשעת החתונה אינו מוכרח ואינו מזיק, ואינו חובה ואינו חסרון +עי' מילר חלוף מנהגים סי' כ"ה+
שו"ת רבי אברהם בן הרמב"ם סימן צג
 
השאלה השתים עשרה ואולם הדבקת צמר גפן בשולי הספר ביום השבת באפן שהזכרתם אינה מותרת, כי היא מעין הדבקה +עי' רמב"ם ה' שבת פ"י הי"א דהדבקה תולדת תפירה היא+ ואם כי איננה הדבקה ממש, ויש לה משום כך זיקה לאסור שבות.
שו"ת רבי אברהם בן הרמב"ם סימן צד
 
השאלה השלש עשרה ענין הקץ שהביאו אבא מארי זצ"ל. התשובה בזה היא שהוא ז"ל אמר מה שהיה אצלו באגרתו לתימן +עי' אגרות הרמב"ם קובץ ליפסיא ח"ב דף ח' א': אבל מה שזכרת מדבר הקצים וכו'+ הנמצאת אצלכם, וכבר אמר בענין זה באגרת ההיא די הצורך, ואנו לא נביא בענין זה אלא מה שכתוב בתורה והוא שהדבר תלוי בתשובה, כמו שנאמר +דברים ל', ב' וג'+ ושבת עד ה' אלהיך וכו' ושב ה' אלהיך את שבותך וכו'. ואת האל ית' נשאל שיקל את סבות הדבר הזה ויסיר את המניעות, כמו שהבטיח +יחזקאל ל"ו כ"ו+ והסירותי את לב האבן מבשרכם וכו'.
 
סוף התשובות התימניות. שלש עשרה התשובות האלה העתקו מכתב ידו היקר והושוו אליו בדקדוק +נכתב על הגליון באותיות זעירות+
שו"ת רבי אברהם בן הרמב"ם סימן צה
 
תשובה היש הפרש בין דין כלל ופרט וכלל ובין דין רבוי ומיעוט ורבוי. +עי' קדושין כ"א ב' וש"נ+ זהו מה שאני מבאר עכשיו +על כללי התלמוד הרחיב רבנו את הדבור גם ביתר חבוריו, כפי שיוצא מפורש מדבריו במעשה נסים עמ' נ"ג: והנה משרשינו יחיד ורבים הלכה כרבים ועם כל זאת במקומות רבים נתברר כי ההלכה כדעת יחיד וכו' וכפי אשר הרחבנו בביאורו והארכנו לאמתו במאמרינו בקצת מספרינו אשר חברנו+
 
מי שמפרש מן החכמים ז"ל איזה פסוק במדת כלל ופרט וכלל מאמין שפרוש הפרט הכתוב בין שני כללות אינו שהדין אשר צוה ית' בפסוק זה יעשה רק בפרט הנזכר בין שני הכללות, כי לו היה הדבר כך, לא היה מזכיר בפסוק אלא כלל ופרט בלבד, ואנו יודעים שמכיון שהזכיר את הפרט אחרי הכלל ושתק, גלה שהדין לא יעשה אלא בפרט הנזכר, וזהו כמו שאמרו ז"ל +ריש ת"כ מדה ז'+ כלל ופרט אין בכלל אלא מה שבפרט.
 
ומצד אחר אינו מזכיר פרט בין שני כללות למען יהיה הדין הזה פועל בכל הכלל כלו, כי לו היה הדבר כך, לא היה מזכיר הפרט כל עיקר, או היה מזכירו ולא הזכיר לפניו כלל, אלא פרט וכלל לבד, ואנו יודעים שלא הזכיר הפרט בתחלה והכלל בסוף אלא למען יהיה הדין פועל בכלל כלו כמו שמצינו ז"ל אומרים +שם מדה ח'+ פרט וכלל נעשה כלל מוסף על הפרט ונתרבה הכל ובלשון דומה לזה.
 
ואולם מכיון שהזכיר הפרט בין שני כללות, כלל לפניו וכלל לאחריו, יודעים אנו שהדין פועל לא בכלל כלו ולא בפרט בלבד, אלא בפרט ובמה שדומה לו. ויוצא אפוא שהדין אינו פועל בדבר מן הכלל אלא בפרט ובמה שדומה לו בלבד.
 
בדרך משל, לו הנחנו שיש מכלל /בכלל/ עשרה דברים, שהזכיר הפסוק מהם אחד בפרט, ומן התשעה הנשארים יש שנים הדומים לו, אין הדין פועל אלא בשלשה דברים מן העשרה בלבד, האחד הנזכר בפרט והשנים הדומים לו, ונתבטל הדין מן שבעת הדברים הנשארים. ולולא הכלל הראשון, היה זה פרט וכלל והיה הדין פועל בכלל כלו, כמו שבארנו, והיה חל על העשרה גם יחד. ולולא הכלל האחרון, היה כלל ופרט ולא היה הדין פועל אלא בפרט בלבד, כמו שבארנו, והיה אפוא פועל באחד הנזכר בלבד, ולא פעל בשום דבר מן התשעה הנשארים. הרי הועיל הכלל האחרון לתת את הדין על השנים הדומים לאחד הנזכר: והועיל הכלל הראשון לבטל הדין מן השבעה שאינם דומים לאחד הנזכר, ונמצא שהדין פעל בשלשה דברים מן העשרה בלבד, שהם, ר"ל השלשה, פרט ודומה לו, וזהו ענין כלל ופרט וכלל אי אתה דן אלא כעין הפרט.
 
ומי שמבאר מן החכמים ז"ל את הפסוק הזה שפרשו מי שסובר בכלל ופרט וכלל, ברבוי ומעוט ורבוי, אומר: אני איני אומר על הפסוק הזה אלא שהוא רבוי ומעוט ורבוי, וענינו שהרבוי מקיף את כל הענין שקרא הראשון כלל, באפן שהדין פועל בסבת הרבוי על כל הפרטיות, והמעוט הוא שמיחד דבר אחד מתוך סכום הפרטיות הללו שלא יהיה הדין פועל עליו. ולפי זה אומר אני שברבוי חל הדין ופועל בכל הדברים, ולפי המעוט מתבטל הדין מאיזה דבר מן הדברים האלה ונשאר פועל על יתרם.
 
ובדרך משל, לו היו ברבוי עשרה דברים, ונזכר במעוט אחד מהם, נשאר הדין פועל על האחד הנזכר ובשמונה מן התשעה שלא נזכרו, ונתבטל מאחד מן התשעה שלא נזכרו, כי לא הועילה הזכרת אחד מן העשרה אחרי הזכרת הרבוי המקיף העשרה אלא למעט אחד לעומת התשעה שלא נזכרו, וילך הדין ויחול על תשעה דברים, האחד הנזכר ושמונה שלא נזכרו, ואפילו אם השמונה לא ידמו לאחד הנזכר, וזהו מה שאמרו +עירובין כ"ז ב', סוטה ט"ז ב', שבועות ד' ב', ועוד+ רבוי ומיעוט ורבוי +לפנינו נוסף תמיד: [ריבה הכל], אבל בכ"י כאן ליתא+ מאי רבי, רבי כל מילי, מאי מעיט, מעיט כך.
 
נמצא החלוק בין שתי הסברות, שמי שסובר כלל ופרט וכלל מעדיף את הפרט על הכלל, ועל כן לא יחול הדין אלא על הפרט ומה שדומה לו, ויבטל הדין מזולתו. ומי שסובר רבוי ומעוט ורבוי מעדיף את הרבוי על המיעוט, ועל כן לא יבטל הדין אלא מדבר שהוא לעומת הפרט הנזכר בלבד, ויחול הדין על זולתו.
 
ועתה אביא משל מדבריהם שיוסיף בהירות לענין. אמרו בגמרא סוכה +דף נ' ב'+ בפרוש הפסוק ועשית מנורת זהב טהור מקשה תעשה המנורה רבי דאריש /דריש/ כלאלי ופראטי /כללי ופרטי/ ועשית מנורת כלל זהב טהור פרט מקשה תעשה המנורה חזר וכלל, כלל ופרט וכלל אי אתה דן אלא כעין הפרט, מה הפרט מפורש שלמתכת אף כל שלמתכת. ור' יוסי בר' יהודה דריש רבויי ומיעוטי, ועשית מנורת ריבה, זהב טהור מיעט, מקשה תעשה המנורה, חזר וריבה, ריבה מיעט וריבה, מאי רבי, רבי כל מילי, מאי מעיט, מעיט שלחרש.
 
הרי ברור, שמי שסובר כלל ופרט וכלל, מתיר לעשות מנורה מזהב המפורש בפרט, וממה שדומה לו, ר"ל שאר המתכת כמו כסף ונחשת וברזל ובדיל ועופרת, מכיון שכל אלה דומים לזהב בהיותם מתכת, ואינו מתיר לעשותה משאר מינים כעץ או אבן או חמר או חרש, אף על פי שהם נכנסים אל הכלל, כי הכלל ענינו כל דבר שאפשר לצור ממנו מנורה, יהיה מה שיהיה.
 
ומי שסובר רבוי ומיעוט ורבוי, מתיר לעשות המנורה מכל דבר, יהיה זה מתכת או עץ או אבן או מה שאפשר לצור ממנו מנורה חוץ מחרש לבד כי הוא נתמעט מחמת הזכרת הזהב, נמצא בעל הכלל ופרט וכלל אוסר כל דבר חוץ מן המתכת בלבד, ומה שאסר מרובה על מה שהתיר. ובעל הרבוי והמיעוט מתיר כל דבר חוץ מחרש בלבד, ומה שהתיר מרובה על מה שאסר.
 
ועל הדרך הזאת מתבאר פרוש כל מה שדומה לזה ממה שבארו שנמצאת בו פלוגתא אם ידרש בכלל ופרט וכלל או ברבוי ומיעוט ורבוי +עי' מדות אהרן פ"ו ופ"ז על ההבדל שבין כלל ופרט וכלל ורבוי ומעוט ורבוי+ וכבר כתבנו תמצית הבאור הזה בפירוש מסכת עירובין וכתב אברהם ברבי משה זצ"ל
שו"ת רבי אברהם בן הרמב"ם סימן צו
 
תשובה ההקדמה השביעית +מורה נבוכים ראש חלק ב' (ההקדמות)+ הזאת יש לעיין בה וכבר שאלתי עליה אבא מארי זצ"ל ולא שמעתי ממנו בשעה ששאלתי תשובה, אלא עכב אותה עד שיעמיק בהתבוננות, ואולם הזמן לא הספיק לכך.
 
הקושיה איננה בעצם הענין, כי אין הכונה בקביעת ההקדמות האלה אלא ההודעה, לא ההוכחה עליהן. אלא הקושיה היא, שהוא ז"ל עשה את הלשון בצורת מסקנה למה שקדם, וזהו שהוא אומר שם כל משתנה מתחלק, ומשום כך כל מתנועע מתחלק והוא גוף בהכרח. ודבר זה מתבאר מן ההקדמה החמשית שהקדים בה שכל תנועה שנוי, הרי מתחייב מזה שכל מתנועע משתנה, ואמר בהקדמה הזאת שכל משתנה מתחלק, הרי מתחייב מזה לפי המין הראשון של התמונה הראשונה של ההקש שכל מתנועע מתחלק, כמו שאמר: ומשום כך כל מתנועע מתחלק.
 
ואולם מה שאמר: והוא גוף בהכרח, זאת היא הודעה, לא חיוב ממה שקדם ודבר זה ברור מלשונו, ואין כאן קושיה. אחר הודיע בהקדמה הזאת, ר"ל השביעית, שכל מה שאינו מתחלק אינו מתנועע, וזאת היא גם כן הודעה ולא מסקנה, ועל כן אין בזה קושיה גם כן. אחר הוא מסיק מזה שמה שאינו מתחלק אינו גוף כלל באמרו ומשום כך אינו גוף כלל, וזהו מקום השאלה. כי יש לומר: אמנם אנו מודים שמה שאינו מתחלק אינו מתנועע, כי ההקדמות אין אנו מקבלים עכשיו אלא דרך השלמה +/פירוש/ אנו מניחים שהן נכונות מבלי לבדקן לפי שעה+ ואולם המסקנה מזה שכל מה שאינו מתחלק אינו גוף אינו עולה לנו אלא אם נוסיף להקדמה שהודיענו, והיא שכל מה שאינו מתחלק אינו מתנועע, הקדמה אחרת והיא שכל מה שאינו מתנועע אינו גוף, וההקדמה הזאת לא הודיענו מקדם, ואף אינה מתחייבת ממה שקדם כלל, ומניין תתחייב מסקנה זאת, כי ברור מאד שהיא אינה מתחייבת ממה שקדם. הרי לא קדמה בענין זה אלא ההודעה שכל מה שמתנועע גוף ואין מתחייב מזה שכל מה שאינו מתנועע אינו גוף, כמו אם אתה אומר שכל אדם בעל חיים אין מתחייב מזה שכל מה שאינו אדם אינו בעל חיים ודבר זה ברור, ומקום הקושיה הוא שהביא את זה בצורת מסקנה, לא בצורת הודעה, ולו הביאו בצורת הודעה לא התחייבה מזה קושיה וקושיה מתחייבת כזאת נכתבנה ונחשב בתרוצה במאמר שאנו מקוים לחברו בדבר הקמת המופתים לעשרים וחמש +לפנינו ישנן עשרים ושש הקדמות+ ההקדמות האלה בעזרת שדי. אברהם בירני /ב"ר/ משה זצ"ל.
שו"ת רבי אברהם בן הרמב"ם סימן צז
 
שאלה מה תאמר הדרת יקרת צפירת תפארת מרינו ורבינו אברהם הרב הגדול בישראל. בדבר ראובן ושמעון שותפים בבית אחד בשוה ובקש ראובן משמעון למכר לו חלקו בבית ונמנע מזה, והיו שניהם מחוץ לעיר שבה הבית ההוא, וכאשר בא ראובן אל העיר מכר חלקו וקנהו לוי וכתבו בשם אשתו. וכאשר תבע שמעון דינא דבר מיצרא דחהו הדיין באמרו אין לנמצא במקום אחר דין בר מיצרא כמו שאמר רבינו משה זצ"ל בחבור +ה' שכנים פי"ד ה"ג+ אחרי שקבע הדיין לשותף זמן ידוע מחמת העדרו. יורנו רבנו, האם נתבטל דין בר מיצרא באפן שנזכר או מה מחייב הדין בענין זה, בראיות נגלות שאין לערער עליהן, ושכרו כפול.
 
תשובה אם קנה לוי לעצמו, כמו שיוצא מן השאלה, וכתב את הקנין על שם אשתו בכונה להחלץ מדין בעל המצר, משום שהאשה אין עליה דין זה +שם פי"ב הי"ד+ הרי לא הועילתו הקנוניא הזאת כלום, אלא דין בעל המצר קיים, אע"פ שהקנין נכתב על שם האשה. +עי' תה"ג אסף מדעי היהדות ח"ב סי' ט"ז והמקורות שם עמ' /מ"ח/ הערה /ה/ ולוין אוצה"ג כתובות - התשובות סי' ש"ט - שי"א בדין הערמה לדחות דדב"מ, ועי' תשו' הרי"ף סי' רס"ה ותשו' הר"י בן מיגאש סי' פ"ד (שטה מקובצת ב"מ ק"ח ב' ד"ה עוד כתב)+
 
ובדינים כאלה, שיש בהם עיון ומשא ומתן בהלכה, צריכים לדיין שיהא זריז וישקל יפה את הדינים הכתובים, ולזה ולכיוצא בו הותנה בדיינים +עי' ה' סנהדרין פ"ב ה"ז: הרי הוא אומר אנשים חכמים ונבונים, הרי בעלי חכמה אמור+: אנשים חכמים ונבונים, כי אינו מועיל זה בלא זה, והחכמה היא זכירת מה שנאמר, והבינה היא השכל הטוב ושקול הדעת.
 
כלום סבור אתה שמה שאמרו +ב"מ ק"ח ב'+ לאיתתא ליתמי ולשותפי לית בהו משום דינא דבר מצרא הוא גזרת הכתוב או הלכה שאין לה טעם? לא, אלא לכל מה שנזכר בהלכה יש טעמים ברורים ונגלים לכל מי שיש לו שכל ובינה, וטעם בטול דין בעל מצר מאלה הוא שעיקר דינא דבר מצרא משום ועשית הישר והטוב בעיני ה' +גמ' שם ק"ח א'+ וזהו משפט נכון וצדק בדינים, ומחמת ברור הצדק שיש בדין בעל המצר הוא נוהג גם אצל זולת בני דתנו. וראו החכמים ז"ל בשאלה הזאת לפי מה שמבואר לבעל הבנה, לא למי שהולך אחרי מה שכתוב גרידא לבטל דין בעל המצר מאלה הנזכרים, הואיל ועיקר הדין משום ועשית הישר, והמצאת קנין ליתומים קטנים, למען יהיה ממונם בטוח וימצא להם דבר שיתפרנסו מתבואתו, ישר יותר גדול מן הישר אשר יעשה עם בעל המצר +רמב"ם ה' שכנים פי"ב הי"ג: הטוב והישר שעושין חסד עם אלו יתר מבעל המצר+ כי היתומים הם בני אדם סמוכים וצריכים לאחרים ולא כל זמן יעלה להם לקנות. ואותו טעם ממש יש באשה כי היא אין בידה להתעסק בשביל עצמה כדרך שמתעסקים האנשים +שם /ברמב"ם הל' שכנים פרק י"ב/ הי"ד, ועי' בתשו' הר"י בן מיגאש בשטמ"ק ב"מ ק"ח ב' ד"ה לאשה+ וענין השותפים ברור ממה שצריך לנתינת טעם.
 
ואם היה זה הטעם, וברור לדיין שלוי לא קנה אלא לעצמו וכוון בכתיבתו לאשתו להחלץ מדין בעל המצר, אין לו לבטל דין זה. ומה לי להאריך, הלא מה שאמרו ז"ל במתנה משתיק כל ערעור על הפסק הזה, כמו שבארנו בתשובה הקודמת וזהו מה שאמרו +ב"מ ק"ח ב'+ מתנה לית בה דינא דבר מיצרא אמר אמימר ואי כתיב בה אחריות אית בה משום דינא דבר מיצרא דאמרינן +דאמרינן /עד/ קא זבין וכו': ליתא בגמ', אבל איתא ברי"ף פ"ט סי' תקס"ג, וכן גרס גם הר"י בן מיגאש בתשובתו בשטמ"ק שם והרמב"ם ה' שכנים פי"ג ה"א: הואיל ויש בה אחריות מכירה היא+ האי מיזבן קא זבין לה וכו'. וזאת היא ראיה גלויה, שאין לחלק עליה, על שההערמה והקנוניה במכירה לשם בטול דין בר מצר אינן מועילות. כן, אומר אני שהדין ילך כאן לפי מה שמורות המסיבות, כמו שהזכירו במתנה גם כן, כי שם הביאו ראיה מכתיבת האחריות וזאת היא מסיבה המחזקת את חשד הדיין בלבד, ולא, הרי אפשר שאדם יתן מתנה ויכתב עליה אחריות, אלא שהוא רחוק. ולפי מה שמורות המסיבות כאן הרי אחד משני הפנים שבהם רצו לבטל את דין המצר של השותף, והוא הכתיבה בשם האשה, כבר הראינו שהוא בטל. ונשאר עוד להתלות במה שאמרו הגאונים ז"ל +עי' אסף, תה"ג מתוך הגניזה סי' קע"ה והמקורות שם, מספרות הגאונים עמ' ק"ה וק"ו, ועי' גם תשו' ר' פלטוי גאון במרדכי ב"מ סי' שצ"ו+ שמי שהלך לעיר אחרת אין לו דין בעל מצר כפי שהזכיר אבא מארי זצ"ל בחבור +ה' שכנים פי"ד ה"ג, וראה מש"כ שווארץ במאסף משה בן מימון ח"א עמ' /שפ"א ושפ"ב/+ כמו שנתלה הוא. והרי אני מבאר לך מה שיש בזה גם כן:
 
הדיין שנתלה בלשון החבור בלי ספק קרא את החצי הראשון שנזכר בו הדין הזה והניח האחרון, ובצדק יאמר לו שפיל לסופיה דקרא +ברכות י' א', ועוד+ ויתבונן נא זה התולה את עצמו בלשון החבור בטעם שהזכיר בדין זה: שאם אתה אומר כן אין אדם יכול למכר קרקעו שהרי הלוקח אומר לאחר כמה שנים תצא מידי. והוי כל מי שיש לו שכל התבוננו נא במה שנאמר בטעם הזה, והתבוננו במה שיש בשאלה הזאת שנשאלה. והוא שטעם בטול דין בעל המצר למי שהלך לעיר אחרת בתקנת אחרונים למען לא יבצר מבן המצר למכר, מחשש הלוקח שמא יצא הקנין מידו אחר שנים. ואולם בשאלה [הנשאלה לפנינו ששני] +השלמה לפי הענין+ השותפים היו מחוץ לעיר ורצה אחד מהם למכר ונמנע שותפו וכאשר נכנס לעיר מכר, באיזה פנים יתבטל דין בעל המצר כאן ואיה צדק צדק תרדוף +דברים ט"ז כ', ועי' סנהדרין ל"ב ב' בדין שאינו מרומה+
 
ועוד השאלה ידועה +כלו*מר ידוע שהתקנה הזאת נוהגת כשיש בין שני השותפין וכו'+ בין שני השותפין מהלך שלשה ימים, ולפי הקיש מי שביטל דין בעל המצר כאן בתלותו בלשון החבור לו היה השותף רחוק מן העיר מהלך שעה אחת, למשל שיצא מן העיר לעיר קרובה כמו מצר לאלקאהרה +מפוסטאט לקהירה, באגרתו לר"ש בן תבון כתב הרמב"ם: ובין שני המקומות שני תחומי שבת+ הפסיד דין בעל מצר? ויקישו הקיש זה גם על החולה, כי נאמר שם גם כן כי החולה אין לו דין בעל מצר +ה' שכנים פי"ד ה"ג+ ולא הגדיר לנו מהו חולה כשם שלא הגדיר לנו גדר העדרו מן העיר, ולפי ההקיש הזה יתחייב שאם השותף חש בראשו או חולה בקדחת של יום אחד הפסיד דין בעל מצר. הלזה יקרא דין יפה והוראה למעשה של ההלכות?
 
ואולי יעמד אדם זריז על מה שאמרנו ויקשה ויאמר נתתה דבריך לשעורין קושיה כזאת אפשר להקשות על מחבר חבור שילכו אחריו במשך כמה דורות, אבל לא על מי שדן דין או מורה הוראה לפי מעשה שאירע. כללו של דבר, אומר אני שדיין שאינו הולך בפסקיו אלא אחר מה שכתוב ומפורש הוא חלש ורפה, ולפי זה יתבטל מה שאמרו +בבא בתרא קל"א א' וש"נ+ אין לדיין אלא מה שעיניו רואות. ואין הדבר כן, אלא הדברים הכתובים הם העיקר, וצריך הדן דין או המורה הוראה לשקול אותם לפי כל מעשה ומעשה הבא לפניו, ולהקיש את הדין לדומה לו ולהוציא ענפים מן העיקרים ההם. ולא נכתבו המעשיות המרובות הכוללות מקצת דינים בתלמוד חנם, וגם לא שיעשה הדין בענין ההוא לפי מה שנזכר שם, אלא כדי שיסגל החכם, בשמעו אותם הרבה פעמים, כח של שקול דעת ודרך טובה בהוראה למעשה. ואפילו היה בטול דין בעל מצר למי שהלך לעיר אחרת מפורש בתלמוד, היה לו לדיין להכריע בזה לכאן או לכאן, ולא כל שכן שהוא סברה של אחרונים לתקון העולם.
 
והיותר תמוה שראיתי במעשה הזה הוא שהחכם קבע זמן לשותף הנעדר ואחר כך חזר והפסידו דין בעל המצר מחמת העדרו. מריה דאברהם, אם היתה שטתו שההולך לעיר אחרת יש לו דין בעל מצר, למה חזר בו אחר כך? ואומר אני שקביעת זמן כאן להולך לעיר אחרת כפי ראות הדיין, שבזמן זה לא יחכה המוכר וישמע השותף, הוא דין חכמה וצדק מוחלט ומתקבל על הדעת +הרמב"ם ה' שכנים פי"ד ה"א כתב שאין קובעין זמן לבעל המצר, וי"ל דהכונה שם רק אהא דאלך ואביא+ ומסכים עם תקנת הגאונים ז"ל +בתשו' רב צמח גאון תגמו"מ סי' י"ט, אסף מספרות הגאונים עמ' ק"ד פסק: אבל ודאי מרחק בר מצרא יומא או תרין דלא קבע היזקא ולא שכיח אונסא מתבעי להון לאודועי לבר מצרא דליתי זוזי, ורב האי גאון כתב בספר מצרנות, הובא ברא"ש ב"מ פ"ט סי' כ"ג, דכיון דשהה בר מצרא שיעור מיזל ואמטויי זוזי ולא תבעי' בבי דינא לסלוקי, תו לא מצי לסלוקי, עי' גם תה"ג הרכבי סי' שכ"א, ובשטה מקובצת ב"מ ק"ח א' ד"ה האי מאן: ועוד כתב רבינו האיי דהיכא דא"ל ב"מ זבין לי באשראי ואנא טרחנא ומייתינא לך זוזך לזמנא דתקבע לי לא מפקי' לה מידא דלוקח, עי' גם מה שהובא בשם רה"ג ותשו' הרי"ף בנמוקי יוסף ב"מ פ"ט סי' תקס"ד ובשטמ"ק שם, ועי' תשו' ר' שמואל הנגיד בקובץ ליפסיא סי' רי"א+ ואם בא השותף או שלוחו בזמן זה יש לו דין בעל מצר, ואם אחר עד אחרי המועד אין לו, כי בכיוצא בזה אנו אומרים שהרי הלוקח אומר לאחר כמה שנים תצא מידי. וכמו כן אם התאמץ השותף לתבע ובא לבית דין הוא או שלוחו בתוך זמן זה, ונמנע הדיין לעשות לו דין מחמת פסול שנמצא בשליחות למשל, הרי יש לשותף לדרש את דין בעל המצר, ולו גם אחרי שעבר זמן השהות שניתנה לו, כי הוא כמו אנוס, כי הוא לא ידע דין שליחות. ובזה והדומים לו יאמר צדק צדק תרדוף +דברים ט"ז כ'+
שו"ת רבי אברהם בן הרמב"ם סימן צח
 
שאלה מה תאמר הדרת יקרת צפירת תפארת מרינו ורבינו אברהם הרב הגדול בישראל בדבר לאה שהיו לה עבד ושפחה, ועבר העבד מקנינה לקנין זולתה, ושחררו זה. אחר שב אל בית לאה הנזכרת בימים ההם ישמרנו האל מדוגמתם +הכונה כנראה לשנות הרעה והדבר /אלף מאתיים ואחד ושנים/ שהחריבו את מצרים+ ונצרכה לאה ובקשה ממנו להוציא עליה דבר, והוציא עליה הוצאות עד סך ארבעה דינרים. אחר תבעם ממנה והוציאה השפחה למכירה כדי שתשלם לו. ולא נמצא יהודי שיקנה בזמן הקשה ההוא ונמכרה לערלים +עי' גטין מ"ג ב' המוכר עבדו לנכרי יצא בן חורין, רמב"ם ה' עבדים פ"ח ה"א+ והיה מי שהוציאה מאצל הערלים והחזירה לקנין לאה. וחלתה לאה ונפטרה והניחה שתי בנות שירשו אותה. ותבע מהן המשוחרר את חובו, הואיל והוציא הוצאות על אמם בפניהן. אמרו לו לא הניחה אמנו אלא אחותך +כלו' אחותו לעבדות, שפחה כמותו+ קחנה בחובך. ומסרוה לו בחובו ונתקיים הקנין משתי הבנות כראוי, שלא נשארו להן רשות או זכות בשפחה הנזכרת. וקבלה המשוחרר ונשארה בקנינו בפניהן קרוב לשנה שלמה, ונהג בה מנהג אדון. אחר כך חפץ המשוחרר לנסוע ובקש ראובן לקנות השפחה הזאת מידו, וקנה ממנו ומסר לו מחירה ונסע. וראובן נשא אחת משתי הבנות ונשארה השפחה בקנין ראובן קרוב לשלש שנים, ונהג בה מנהג אדון. ונסעה הבת האחת הואיל והיה לבעלה מקום בריף +הדלתא בין אלכסנדריא ופוסטאט+ ושהתה שם זמן מה, ונפטר המשוחרר בריף ובאה הבת הנזכרת מן הריף ותבעה ראובן בפני בית דין הקבוע בנא אמון ש"צ וטענה עליו בשכירות של חלקת שדה שהיתה תחת ידו, וטענה עליו גם כן בחצי אותה שפחה. אמר לה אין לך זכות בשפחה, האם לא הקנית מעצמך שמכרת אותה למשוחרר בחוב שהיה לו אצל אמך, את ואחותך, וקניתיה אני ממנו ושקלתי לו מחירה. ואולם היא לא הודתה לו בזה. הביא הוא ראיה מספקת שהמשוחרר קבל ממנו סך קבוע ומכר לו את השפחה הנזכרת ומסרה לו ושהיא היתה ברשותו זמן הרבה וכל זה בקנין כראוי משתיהן. ולא קבל בית דין הראיה הזאת כי אמר שאין שם עדים שיעידו עליה שהקנתה מעצמה שמכרה חצי אותה שפחה למשוחרר בחוב הנזכר. אמר לה ראובן האם לא נקנה ממך. הכחישה זאת. אמר ראובן (לדיין) תן לי שהות עד שאחשב על ההוכחה שהועדה בה, כי הדבר היה לפני קרוב לשלש שנים, ואף לא חשדתי בה שתתבע מה שאינו שלה, ותכחיש את האמת על פני. אמר (הדיין) אין כאן מקום לתת שהות. א"ל החרם כל מי שיש לו עדות בזה ואינו מודיע. א"ל איני מחרים ואם תחרים ובאו עדים אחרי החרם לא אקבלם. נסתתמו טענותיו של ראובן. וחייב הדיין שיקנה ממנו שיודה הודאה גמורה +כלו' שיודה הודאה גמורה בקבלת קנין+ שהשפחה לא יצאה מקנין התובעת הזאת הטוענת עליה. אמר ראובן האלהים אין אני יודע שיש לה זכות בשפחה ואיך אעיד על עצמי מה שאיני מאמין ומה שלא היה. אמר (הדיין) אי אפשר להעיד עליך אלא כך והכריחוהו שיקנה ממנו כך, כשה לטבח יובל וכרחל לפני גוזזיה נאלמה +ישעי' נ"ג ז'+ עד ישקיף וירא וכו' +איכה ג' נ'+ וקבלה את השפחה, הואיל ודנו שחדש תשרת אותה וחדש תשרת אותו. ואחרי שקבלה את השפחה הגיעה הראיה שהעידו בה שמכרה חצי השפחה הנזכרת למשוחרר הנזכר בחצי החוב הנזכר, ונזכר בשטר בכתב ידה שלא נשאר לה בה שום רשות או זכות, והביא את השטר לבית דין, ודחה אותו בית דין. אחר כך העידו על הראיה הזאת במעמד זקני הסוחרים ולא קבל בית דין את שני אלה +כלו' השטר והעדות+ באמרו אין אחרי הקניין ולא כלום +עי' בבא בתרא קנ"ב ב'+ אמר ראובן לא הקניתי מעצמי בזה אלא למשך הזמן שבקשתי להבאת הראיה אחרי שאחשב בדבר, וזהו קנין בטעות. ולא השגיח בית דין בדבריו. ונשארה השפחה אצלה (עוד) שלשה ימים, (אחר) הודיעה השפחה שהכתה אותה במעמד גויים +במעמד גוים מוסב כנראה על הודיעה ולא על הכתה אותה, כלומר: השפחה באה לפני הערכאות שלהם+ ויצאה מן הכלל +כלומר התאסלמה+ ונמכרה וחייב בית דין שהיא תקח חצי הממון וראובן חצי הממון ונעשה כן. יורנו רבנו מה הדין בזה [בראיות ברורות] ושכרו כפול מן השמים.
 
תשובה אם הביא ראובן ראיה שלא הקנה מעצמו אלא מפני שהכריחוהו לכך, ומפני שלא נתנו לו שהות להביא הראיה שיחלץ בה מטענת התובעת +עי' תשו' הרי"ף סי' ר"ה יש מן הדין שיתנו ב"ד זמן עד שילך ויביא ראיה וכו'+ ואחר כך הביא הראיה, הרי הקנין אינו מועיל, אלא דנים לו לפי מה שמוכיחה הראיה שהביא. וזה מפני שהראיה לפנינו ויש לו עדות למה שטען, והוא שאין לאשה התובעת זכות בשפחה הזאת. וכבר ברור שהקנין הזה שהיה מצד ראובן הקנה לאשה התובעת זכות שאין לה וזה גם כשהוציא לשון של הודאה. ופעמים הרבה נותנים בלשון הודאה ואין עושים בזה הקנית קנין למי שאין לו זכות בו חוץ ממתנה, כי כל ההקניות אינן נחשבות אלא לפי עניניהן, לא לפי לשונן. והעיקר אצלנו +רמב"ם ה' זכיה ומתנה פ"ו ה"א ועי' לקמן סי' ק"ה+ לעולם אומדין דעת הנותן. והנותן הזה כבר גלה דעתו שאינו מקנה לאשה הזאת זכות בשפחה הזאת, שאין לה זכות בה, אלא מפני העדר הראיה ומשום כך אין משגיחים אחרי הבאת הראיה בקנין אשר נתגלה טעמו, אלא דנים לו לפי מה שמורה הראיה האחרונה ואין משגיחים בקנין. +עי' רמב"ם ה' מכירה פ"י ה"ג: שאין הולכין במתנה אלא אחר גילוי דעת הנותן שאם אינו רוצה להקנות בכל לבו לא קנה מקבל המתנה+ וכתב אברהם ביר' משה זצ"ל.
שו"ת רבי אברהם בן הרמב"ם סימן צט
 
שאלה מה תאמר הדרת כבוד גדולת קדושת מרנו ורבנו אברהם הנגיד הרב המובהק. בדבר ראובן שלקח בת שמעון בקדושים ואחר כך נפל ביניהם מה שהביא לידי גרושים וכתב גט שלם ומסרו לה במעמד שני עדים כשרים וקרעוהו +בקרע ב"ד, עי' גטין ס"ד א', מילר חלוף מנהגים סי' י"ג והמקורות שם+ ואחר כך נזכר שהיה כתוב בגט דהוית +עי' מש"כ גינצברג גנזי שכטר ח"ב רצ"ג רצ"ד+ אנתתי מקדמת דנא +אע"פ שעדיין לא כנסה+ האם היא מתגרשת בגט זה או צריך שיכתב גט שני. יורנו רבנו ושכרו כפול מן השמים.
 
תשובה השאלה הזאת והשאלה הבאה הן מסוג שאלות אשר די לתשובה עליהן ברמז קל. ואולם מאחר שאנו יודעים שהתשובות יגיעו אל בעלי חכמה רחבה, ראינו להאריך בראיות שנראו לנו, למען יעמדו על הדרכים שהביאונו אל מה שראינו ומה שברור אצלנו, ואל תאמר קבלו דעתי שהן רשאין ולא אתה +אבות ד' ח', עי' לעיל סוף סי' ס"ב+
 
ומה שנראה לי בשאלה הראשונה הזאת הוא שאם לא היה בגט פנים של פסול חוץ ממה שתלו בו מלשונו דהוית אנתתי מקדמת דנא והוא עדיין לא נשאה, הרי אין בזה אצלי פסול כלל. כי מאז קדש אותה ונעשית ארוסתו אשתו קרינן לה ובברור אמרו +יבמות כ"ט ב' וש"נ+ אשתו ארוסה לא אונן ולא מיטמא לה. ועוד יותר ברור ויותר גלוי מזה מה שאמרו בגמרא שוטה +סוטה כ"ד א'+ תנו רבנן דבר אל בני ישראל ואמרת אליהם איש איש כי תשטה אשתו לרבות ארוסה וג'.
 
אחר כך נאמר תחת אישה פרט לארוסה +בגמ' שם /סוטה כ"ד/ ועי' ספרי נשא פ' כ'+ וכבר גלו בזה שלשון אשה נופל על הארוסה ומורה עליה. ואין יוצאת הארוסה מדין השתיה +כלו' השקאת הסוטה+ מפני שכתוב אשתו אלא מפני שכתוב תחת אישה. והרבה יש בדבריהם ז"ל מה שמורה על זה, ואין הבדל בין אשתי בעברית או אנתתי בלשון סורי. ולכן אומר אני שהגט הנכתב לארוסה בלשון הזה גט כשר ומותרת להנשא בו לכתחלה, ואין צרך בגט שני. ולו כתב גם כן די הוית ארוסתי היה זה יותר ברור ויותר יפה, ואולם הואיל והוא כתב די הוית אנתתי הרי הוא כשר ואם הגיע לידה בעידי מסירה כפי שנזכר, נתגרשה בו גירושין גמורין +דעדי מסירה כרתי, רמב"ם ה' גרושין פ"א הי"ג וט"ו+ כי זה דבר נכון ומקובל כפי שהקדמתי לבאר ולברר. וכתב אברהם ביר' משה הדיין זצ"ל.
שו"ת רבי אברהם בן הרמב"ם סימן ק
 
שאלה מה תאמר הדרת מרנו ורבנו אברהם הנגיד הגדול ברבי משה הרב המובהק זצו"ל בענין שטר שנכתב בכתב עברי והלשון היא ערבית והעדים שהעידו בו אינם קוראים את הערבית ואינם יודעים הלשון הערבית ואינם מבינים אותה. האם השטר פסול או לא ומה היא חובה על העדים, יורנו רבנו ושכרו כפול מן השמים.
 
ואם אמרו שקראו נאמן והם האמינו לו והעידו על דבריו האם מותר זה אם לא. ושכרו כפול מן השמים.
 
תשובה אם לא ידעו העדים לקרא לשון השטר ולא הבינוה אסור להם להעיד עליו +עי' ירושלמי גטין פ"ט ה"ח (דף נ' ג - ד), עיטור אות קיום הוצ' רמ"י דף נ"ו א'+ בשום פנים, וראיה לכך מה שאמרו ז"ל +גטין י"ט ב'+ עדים שאינן יודעים לחתום מקרעין להם וכו' אמ' רבן שמעון בן גמליאל במה דברים אמורים בגיטי נשים אבל בשחרורי עבדים ושאר כל השטרות אם יודעין לקרות ולחתום חותמין ואם לאו אין חותמין. וכבר פסק התלמוד +שם /גיטין י"ט ב'/: אמר רבא הלכה כרשב"ג, רמב"ם ה' מלוה ולוה פכ"ד ה"ו+ הלכה כרבן שמעון בן גמליאל. ונזכר שם גם כן מה שמסייע לדברי רבן שמעון בן גמליאל וזה מה שאמרו בקושיה על דברי אמימר האי שטרא פרסאה דחתימי עליה שהדי /סהדי/ ישראל מגבינן ביה ממשעבדי באמרם והא לא ידעי למקרי, והיתה התשובה בקיום דברי אמימר בדידעי. כל זה מורה שהעדים אסור להם להעיד על לשון שאינם מבינים אותה, ואם העידו, חזקה אצלי הדעה שהשטר פסול. מורה על זה מה שאמר התלמוד בקיום דברי אמימר, אחרי תרוץ הקושיות הללו בבאורם שהשטר שנפל הדבר עליו הוא שיהיו עדי ישראל יודעים לקרותו, ויהיה כתב שאינו יכול להזדייף והחזיר מענינו של שטר בשטה אחרונה אלא מא /מאי/ קא משמע לן דבכל לשון כשר תנינא גט שכתבו וכו' אי מההיא הוא אמינא הני מילי בגטין אבל בשאר שטרות לא קא משמע לן. הרי מוכיח זה שכל מה שקדם איירי בבאור כשרות השטר, ולא תתקיים כשרותו אלא בתנאים שמכללם בדידעי למקרי. ומה שחסר התנאים חסר הכשרות, ומה שחסר הכשרות הוא פסול +עי' רמב"ם שם /הל' מלוה ולוה פכ"ד/ סוף ח"ו: והשטר פסול, וכן פסק בתשו' הרי"ף סי' רכ"ה אבל בתה"ג הרכבי סי' רל"ח פסק דמאן דחתים על שטרא כד לא ידע למקרייהו אית לב"ד לנגודיה ומכשרינן ליה לשטרא+
 
ואם מותר לעדים להעיד על שטר בסמכם על קריאת נאמן ובטחונם בו, הרי זה אינו מותר אלא בשני תנאים. האחד שיהיו העדים יודעים לשון השטר באופן שאם ירצו לקרותו יקראו, כמו שבארו ז"ל באמרם בדידעי. והשני, אם יהיה הנאמן הזה הקורא את השטר אימת העד עליו, כמו קריאת סופר לפני הדיין וכיוצא בו, כמו שאמרו +גטין י"ט ב'+ רב נחמן קרו קמיה ספרי דייני וחתים ודוקא רב נחמן וספרי דייני וכו'. ואולם אם אין אימת העד על הנאמן הזה אסור לעד להעיד על קריאתו.
 
וכמו כן אם היתה אימת העד על הקורא, אלא שהעד אינו יודע את לשון השטר, אסור לו להעיד על שטר זה משני טעמים, האחד כפי שקדם מפני שהתלמוד התנה שהעד ידע לשון השטר. והשני שאימת העד מסתלקת תועלתה, כי הקורא אינו ירא לשנות את נוסח השטר או כונתו אלא מפני שהוא חושש שמא יקרא העד, שאימתו עליו, את השטר ויגנה /ויגלה/ עליו את שנויו, ואולם אם העד אינו יכול לקרות את השטר מפני שאינו מבין לשונו, ניצל הקורא מחששו ונתבטלה הסבה שבעבורה התירו עדות על פי קריאה. והנאמנות, ר"ל נאמנות הקורא, אינה מועילה בזה, כי הם ז"ל לא התנו בה. והראיה שאינה מועילה מה שאמרו ספרי דייני ואיניש אחרינא לא. ואם סומך העד על נאמנות הקורא בלבד חזר להיות עד מפי עד שאינו כשר אלא במה שהתירו מפורש. זאת היא דעתי בענין זה +עי' תשו' הרמב"ם סי' ק"ב בענין דיין שאינו מבין לשון השטר+ וכתב אברהם ביר' משה הדיין זצ"ל.
שו"ת רבי אברהם בן הרמב"ם סימן קא
 
שאלה מה תאמר הדרת מרנו ורבנו אברהם בן הרב הגדול רבינו ואדוננו משה זק"ל. ראובן טוען על שמעון ואומר לו: אני שכנך ואתה עכרת עלי את חיי בביתי מחמת שעשית בביתך בור של צבעים, ואתה מבעיר אש ומעלה עלי עשן, ואין לי חיים אתך מזה כל הימים עד שתסיר מעלי את הנזק הזה ותעקר את המצבעה כלה ותבטלה על כל האש הזאת (אשר בביתך), כי הבית הזה לא היה ידוע כמצבעה מקודם אלא כבית דירה כשאר הדירות כלן. והורע לי על ידי כך מכל צד, ולא אוכל לפרס מטפחת לא של פשתים ולא של צמר מבלי שיקלקל אותה העשן. וכבר נכנסו אנשים המבינים בענין זה וראו הנזק ואסרוהו עליך, אך אתה לא הרחקתו ממני, ועכשיו אין לך דרך להיות צובע בשכנותי אלא אם יותר לך זה על פי הדין.
 
השיב שמעון ואמר לו: הבית הזה שעשיתיו מצבעה, קניתי אני והיתה ברשותי לפני שקנית אתה את הבית ההוא ט"ו שנה, ועשיתי בו בור של צובעים, והעשן הוא מן הזמן ההוא, וכבר קנה ביתך אתה לפניך לוי, אחרי שקניתי אני ביתי זה, ואחרי שעשיתיו מצבעה, ואחר כך מכרו לך בשעה שאני כבר עבדתי בו וקדמתי אני בקנייה. והבית ההוא שקנית אתה, היה חורבה כשקנית אותו מלוי שמכרו לך, ולא קנאו לוי עד אשר התניתי עליו ואמרתי לו: אל תשוב לערער עלי בצביעה ובעשן: אם קבלת עליך גריעות הבית קנהו לך, ולא, הסתלק ואל תטרח. וקבל על עצמו ואמר: אף אני איני קונה הבית הזה אלא כדי לעשותו חנות של צבעים בפניך. (לבסוף קניתו אתה) אחרי זה וקבלת עליך הגריעות הנגרמת על ידי, הואיל ועשיתי כבר מקדם את העשן ואת הצביעה.
 
השיב ראובן גם הוא ואמר לו: הבית הזה שקניתי אני היה בראשונה בית דירה ונהרס, וקניתיו אני והקמתיו על הריסותיו לדירה. וערערתי עליך מיום שהיה הבית בקניני, והיה התנור מעלה עשן וסתרת אותו (כאשר) [וכאשר] הלכתי לעיר אחרת שבת (וכאשר) ובניתו במקום אחר ואני כל השנה מערער עליך ואומר לך סלק נזקך מעלי, ויש לי בזה עדים.
 
אמר לו שמעון: מה שהזכרת על התנור אמת בלי ספק, כי מפני שהיה בכתלך בקשתני וסלקתיו מרצוני, וחזרתי ועשיתיו בחומה הסמוכה לרחוב, אבל אין לך לתבע בזה סלוק הנזק, כי אתה ידעת את הגריעות וקבלתה עליך. יורנו אדוננו יפארהו האל ויעזרהו שורת הדין היאך הוא ויקבל שכר ממי שנאמן לשלם שכר.
 
תשובה בעשן ודוגמתו אמרו +בבא בתרא כ"ג א'+ אין חזקה לנזקים וזה חק ולא יעבר אלא אם כן קנו מידו שמחל על הנזק הזה, ואחר כך אינו יכול לערער +רמב"ם ה' שכנים פי"א ה"ד+ ועיקר אצלנו +בבא קמא ח' ב', בבא מציעא ט"ו ב'+ מה מכר לו ראשון לשני כל זכות שתבוא לידו. לפי זה לא יועיל לשמעון מה שטען על ראובן שלוי שמכר הבית לראובן לא התרעם על עסק העשן או הזניח את הדבר, כי גם לו נשאר הבית בקנין לוי ורצה לערער על שמעון, עלה לו זה, הואיל ולא קנו מידו שמחל על נזק זה. ומאחר שלא היתה חזקה עליו, אעפ"י שקנה לוי גם כן מאוחר אחרי היות הנזק, יש לו, ר"ל ללוי, לערער הואיל ולא היה קנין לא ממנו ולא ממי שמכר לו הבית. ולכן תקום טענת ראובן וחביעתו משמעון שיבטל את הנזק הזה, כל זמן שלא יוכיח שמעון בראיה ברורה שראובן או לוי או האיש שמכר ללוי קנו מידו שמחל על הנזק הזה +בענין אין חזקה לנזקים עי' גינצברג גנזי שכטר ח"ב עמ' ל"ט ועי' לוין ספר מתיבות עמ' פ"ב וספר חפץ עמ' /קכ"ח/ והמקורות שם, ועי' תשו' ר"י בן מיגאש סי' קכ"ז בענין נזקי עשן+ זו היא שורת הדין הנראית והאל יצילנו משגגה. אברהם בירבי משה הדיין זצ"ל.
שו"ת רבי אברהם בן הרמב"ם סימן קב
 
+מסי' ק"ב - ק"ד חליפת תשובות עם ר' אנטולי הדיין ע"ד שטר הודאה מאלכסנדריה משנת תתקס"ט, התשובה משנת תתקע"א בערך+ שאלה נשאל תפארת הדרת יקרת צפירת מרנו ורבנו אברהם הרב הגדול בן כבוד גדולת קדושת מרנו ורבנו אדוננו משה הרב הגדול בישראל זק"ל, להודיענו מה מחייבת תורת משה רבנו ע"ה בענין שכיב מרע שהעמיד לבנו חמשה אנשים לאפוטרופסים וצוה על כך בצואתו קרוב למיתתו, וגם עשה אותם במקום עצמו עליו +כלו' על היתום+ ולא ראה לפרש לו ממון בצואתו הזאת, ועשאם נאמנין כשני עדים נאמנים בלי שבועה והשמעת חרם, אחר כך נפטר המצוה הנזכר במחלתו הזאת, אחר כך תפסו האפוטרופסים מה שהניח המצוה הנזכר. וקצבו ליתום הנזכר בכל יום ארבעה דרהמים חוץ מן החטים והכסות ומס הגלגולת ונמשכה ההקצבה הזאת קרוב לשמונה שנים.
 
אחר כך נסע אחד האפטרופסים למדינת הים אחרי הצואה הנזכרת ועסקו ארבעה הנשארים בשמירה על הממון המצווה. אחר באו ארבעה האפטרופסים הנזכרים אל דיין העיר ההיא והודיעוהו שנמצא תחת ידם בשביל היתום סכום ידוע וכתב עליהם שטר שהודו בזה והעיד בו הדיין הנזכר שהם מורשים לעשות בממון זה, וקיימם על הנאמנות הכתובה בצואת השכיב מרע. ולא היה הדיין הנזכר בזמן ההוא יושב על כסא הדיינות ולא שלח אליהם שליחים להזמינם אליו שיתנו הודאה בזה, אלא הם באו מרצון נפשם והודו בזה.
 
אחר יצא עוד אחד מהם במותו, ונשארו שלשה הנותרים ממונים על הירושה עד שהעידו עדים שהיתום הזה ראוי להיות נושא ונותן בממונו ולא יאבדנו ואין בו סימן מסימני השטות, ובקש לקחת ממונו מן האפטרופסים הנזכרים. הודיעוהו שהעיקר שמסר להם השכיב מרע סכום ידוע, אחר הוציאו עליו מה שנזכר לעיל במשך עשר שנים והנותר שמו לפניו. אמר להם הדיין, אתם הודיתם בבית דין אחרי עבור שמונה שנים מפטירת המצוה הנזכר שנמצא תחת ידכם הסכום הידוע ומן השנתים האלה ועד עכשיו הוא מה שיחשב לכם מן ההוצאה הנזכרת, ואולם ממה שהיה לפני זה לא יחשב לכם ממנו כלום. אמרו לו אנו לא הודינו אלא בעיקר הממון אשר נמסר לנו שהוא כך וכך, וכבר הוצאנו מה שהוצאנו וזהו נותרו. ואנחנו הרי הודאתנו לא היתה אלא מרצוננו מבלי הזמנה ממך אלינו. ולא היית אתה בזמן הודאתנו דיין אלא עד בלבד, האם אפשר שיהיה העד דיין בענין זה, והאם יכול מי שהוא להשביעם על מה שהאמינם השכיב מרע או לא. הורונו בתשובה את הדין בזה ויבוא שכרו מן השמים.
 
וזהו נוסח הצואה הנזכרת אות באות מלה במלה. שהדותא דהות באנפנא אנן שהדי /סהדי/ דחתמות ידנא סוף פקדתא דא כן הוה ביום השלישי שמונה ועשרים לחדש אדר משנת דתתקס"א ליצירה בנא אמון דעל כיף ימא רבה מותבה. באנו אל מקום שמצאנו שם את השיך חלפון המערבי מר' ור' סעדיה הזקן היקר ברבי עמרם הזקן היקר חולה מוטל על מטתו והוא שלם בשכלו ושפוי בדעתו ושאלנו אותו מה שצריך לשאול והשיב לנו תשובה נכונה בלשון ברורה אומר על הין הין ועל לאו לאו כשאר בני אינשא הבריאים דמהלכין על רגליהון בשוקא ופתח וצוה מחמת מיתותיה ואמר: הנני מודיעכם שהעמדתי אתכם אפטרופסים על בני אברהם, והם השיך אבו אלסרור הכהן כג"ק מר' ור' שמחה הכהן התלמיד החכם והנבון בן מר' ור' שלמה הכהן הזקן הנכבד, והשיך אבו עמר כג"ק מר' ור' עמרם הזקן הנכבד בן כג"ק מר' ור' נתנאל השר הנכבד נאמן בית דין נ"ע, והשיך חסן מר' ור' יפת הבחור היקר בר' יוסף הזקן היקר נ"ע, והשיך עקאב מר' ור' יעקב הבחור היקר בר' ימאן הזקן היקר נ"ע +ר' יעקב ב"ר ימאן הוא גיסו אחי אשתו של המצוה, עי' להלן+ והשיך עמאר מר' ור' עמרם הבחור היקר בר' משה הזקן היקר ס"ט, והעמדתי אותם במקום עצמי ועשיתי אותם נאמנים בכל פעולותיהם, אין עליהם לא שבועה ולא חרם כלל. ואת אשתי הנשואה לי והיא סת אלבנין ברת מר' ור' ימאן הזקן היקר הנזכר עשיתי נאמנת אין עליה שבועה כלל +עי' רמב"ם ה' אישות פט"ז ה"כ ותשו' הרמב"ם סי' רי"א והמקורות שם+ וישולם לבנותי סת אלקום וסת אלימן מממוני מאה דינר מצריים שיחולקו ביניהן בשוה חצי על חצי. וישולם לבנות אחותי לכל אחת מהן עשרה דינרים מומניים. ויעשה מממוני ספר תורה שלם והוא קדש
 
זהו מה ששמענו ממנו ואנחנו העדים ומיגו מירעיה איתפטר לבית עלמיה וחיי לכל ישראל שבק, ומה דהוה קדמנא כתבנא וחתמנא למהוי ביד אפוטרופין אלו לזכו ולראייה והכל שריר ובריר ומהימן ומוחזק וקיים. ויש בה עדות העדים וקיום בית דין עליה.
 
וזהו נוסח השטר שכתבו הדיין על האפוטרופסין הנזכרים בדבר ההודאה הנזכרת לעיל אות באות מלה במלה:
 
באו אלינו אנו בית דין חתומי מטה ובמותב תלתא כחדא הוינא מר' ור' שמחה הכהן החכם והנבון בר' שלמה הכהן נ"ע ומר' ור' עמרם הזקן היקר בר' נתנאל השר [הנכבד ור' יפת הבחור] +כן נראה להשלים+ היקר ביר' יוסף הזקן היקר נ"ע ומר' ור' יעקב הזקן היקר בר' ימאן הזקן היקר נ"ע והם האפטרופסין שהעמידם מר' ור' סעדיה הזקן היקר ביר' עמרם הזקן היקר הטראבלסי נ"ע על בנו אברהם הגדול +כלו' בן י"ג שנה ומעלה, עי' ה' מכירה פכ"ט הי"ב וי"ג, ה' נחלה פ"י ה"ח: קטן שהגדיל וכו' אין מעמידין לו אפוטרופוס אא"כ צוה אביו+ ועשאם נאמנין על מה שיעשו בלי שבועה וחרם. והודיעונו שמה שבידם מממון המצוה הנזכר הוא אלפים וחמש מאות וחמשים דינר מצריים במזומנים בדיוק, והעידונו על עצמם שזה נמצא תחת ידם בשביל היתום אברהם הנזכר. ועתה אשרנו להם ארבעתם הרשות לעשות בממון הזה כראות עינם ולהם הנאמנות הכתובה בצואה, ומכל רוח שיהיה יש להם לקחת החצי ודינר אחד מצרי שכר עמלם ומזונם, והחצי האחר ליתום אברהם הנזכר. והואיל ואשרנו להם זה כתבנא וחתמנא למהוי לזכו בשביעי לחדש אלול שנת דתתקס"ט ליצירה בנא אמון דעל כיף ימא רבה מותבה והכל קיים.
 
ויש בה חתימת עדות הדיין הנזכר ושנים כמו. ועתה נשאל מהדרת רבנו שיואיל להתבונן בזה ולהשיב לנו על כל פסקה ופסקה כאשר הראוה מן השמים ושכרו כפול.
 
תשובה התבוננו בענין השאלה הזאת ובנוסח הצואה והשטר שנכתב על האפטרופסים. ורואה אני שאין שבועה על האפטרופסים לפי שהאמינם המצוה +רמב"ם ה' נחלה פי"א ה"ה אפוטרופוס שמינהו אבי היתומים אינו נשבע על טענת ספק, ועי' תגמו"מ סי' ה' ותה"ג הרכבי סי' קפ"ח ותשו' הרמב"ם סי' של"ז+ וששומעים לטענתם שהסכום שהודו בו הוא עיקר הממון שיצאו ממנו הוצאות עשר השנים וטעמו שנוסח השטר שהודאתם בממון מפורשת בו משתמע לשתי פנים. כלומר, לו נאמר שם והודיעונו שהנשאר בידינו מממון המצוה הנזכר סך כך וכך וכיוצא בו היה הלשון מורה שהסכום שהודו בו הוא חוץ ממה שהוציאו כמו שרוצה הדיין, ולא היו משגיחים בטענת האפטרופסים בהפך זה. ומאידך גיסא, לו נאמר שהסכום שהיה מקודם בידם סכום כך וכך וכיוצא בו, היה הלשון הזה מורה במפורש שאין הודאתם אלא בעיקר הסכום.
 
ואולם הואיל ואין נוסח העדות מפורש, אלא משתמע לשתי פנים, כי נאמר שם והודיעונו שמה שבידם מממון המצוה הנזכר וכו', והלשון הזה אפשר שתהיה הכונה בו ההודאה בעיקר הסכום שיצאו ממנו ההוצאות, כמו שטוענים האפטרופסים, ואפשר שתהיה הכונה בו ההודאה בנותר חוץ מהוצאות שמונה השנים, כמו שטוען מי שמערער עליהם, הרי מחייב הדין בזה שידונו באפשרות שטענו האפטרופסים, כי השטר הוא עליהם, ויד בעל השטר על התחתונה +כתובות פ"ג ב'+ והלך אחר הפחות שבלשונות +בבא בתרא ק"ה א', ועי' רי"ף ב"מ פ"ח סי' תקל"ד, רמב"ם ה' מכירה פכ"ח הי"א ומ"מ שם בשם הר"י בן מיגאש+ וטעמו המוציא מחברו עליו הראיה. +ב"ק ל"ה ב' וש"נ+
 
ומה שנשאל אם לעד להיות דיין בזה, הרי אין לאחד מעדי השטר להיות דיין בשאלה הזאת +רבי' ס"ל דאין עד נעשה דיין אפי' בדיני ממונות, כדעת הרמב"ם ה' עדות פ"ה ה"ח, ועי' תה"ג שציין לוין אוצה"ג כתובות סי' רכ"ו - ר"ל בענין עד נעשה דיין לגבי דיני ממונות+ אף על פי שנוסח השטר מראה שהוא בתורת הודאה בבית דין, הואיל ולשון ההודאה הנכללת בשטר צריך עיון ושקול הדיין כמו שבארנו, ואין לעדי השטר לדון בו, וביחוד מפני שזה מאושר בלשון בגוף השטר והודיעונו והעידונו, וזה מורה שבית הדין הזה לא היו בהודאה הזאת אלא עדים. אברהם בירבי משה הדיין זצ"ל.
שו"ת רבי אברהם בן הרמב"ם סימן קג
 
אחר הגיעה מן הדיין ר' אנטולי זצ"ל תשובה בענין הדין הזה וזה לשונה
 
ושמעתי שאחד מחכמי דורנו אמר כי שטר הודאה זה לא נתן ליכתב והביא ראיה מדברי מר בר רב אשי דאמ' +סנהדרין כ"ט ב'+ אפילו אמ' לתלתא הוו עלאי /עלי/ דייני לא כתבי עד דקבעי דוכתא ושלחי ומזמני ליה לדינא ואמ' נמי שאפילו קבעתם מקום כיון דלא הוה תמן תובע +בבא בתרא קס"ז ב', רמב"ם ה' מלוה ולוה פכ"ד ה"א: אין כותבין וכו' שטר טענת בעלי דינין וכל מעשה בית דין אלא מדעת שניהם+ נעשיתם עדים בלא קנין ואפילו אם היה שם קניין אין לך רשות לדון הדין הזה לפי שאין עד יעשה דיין +ר"ה כ"ו ב' וש"נ, ועי' לעיל סי' ק"ב והמקורות שם, ולקמן סי' ק"ד+ ולא שני ליה להאי צורבא מרבנן בין מי שהוא קבוע דיין בעירו +ר' אנטולי היה דיין קבוע באלכסנדריה עוד מימי הרמב"ם, עי' תשו' הרמב"ם סי' קצ"ו: וחייבה ב"ד והוא רבינו אנטולי החכם המופלא+ ובין מי שאינו קבוע. ואנא אמינא דמר בר רב אשי לא איירי כלל בתלתא דהוה חד מיניהו קבוע בעירו ומגופה דשמעתא שמעינן לה והכי איתה בפרק זה בורר לו אחד +סנהדרין כ"ט ב'+ הודה בפני שנים וקנו מידו כותבין דסתם קנין לכתיבה עומד ואי לא קנו מיניה כל דלא אמ' להו כתובו לא כתבי. בפני שלשה ולא קנו מיניה מאי רב אמ' כותבין דדייני שוינהו וכל מעשה בית דין [לא בעי קניין] +כך נ"ל להשלים+ רב אסי אמ' שהדי /סהדי/ שוינהו ולא כתבי, הוה עובדא כו' אמ' רב אדא בר אהבה האי אודיתא זימנין כתבי וזימנין לא כתבי היכי דהויא באפי תלתא מכנפי ויתבי ואודי קמיהו לא כתבי דאיכא למימר לשהדותא /לסהדותא/ בעלמא איכוון כניף תלתא ואיתי ואודי קמיהו כתבי דודאי מדכנפינהו ואהדר דלהוו תלתא לדייני איכוון +כאן חסר, וצ"ל: [מר בר רב אשי אמר וכו']+ דאי קנו מניה לא כתבי עד דקבעי דוכתא בבי דינא ושלחי ומזמני ליה לדינא ואודי קמיהו ובהכי לא צריך למקני מיניה, וכולהו הני אמוראי רב ורב אסי ורב אדא ומר בר רב אשי +השמיט הא דרבא, וכן ליתא ברי"ף+ כולהו מודן דמעשה בית דין אינו צריך קניין ולא איירו כלל אלא בתלתא דעלמא דלא הוה בהון חד דיין קבוע בעירו, אבל הוה בהון חד דהוה קבוע בעירו לא מצרך חד מיניהו. וכל היכא דאיכא בהדיה תרי אחריני דלימנו ליה הוו עלן דייני וממילא לא צריך קנין, ואני תמה על מי שאמר נעשינו אנחנו עדים והיאך נעשינו עדים ואנו קבועים +גם מכאן משמע שר' אנטולי ובית דינו סידרו את שטר ההודאה+ וכל לישנא דבי דינא כתבינן באודיתא ואי משום דלא הוה תובע קאי בבי דינא אטו מאן דאתי לבי דינא ואודי אפלוני דהוה +כך נראה להשלים לפי הסברא, בכ"י מטושטש+ בצד אסתן +עי' כתובות כ"ג א' עדים בצד אסתן+ אית ליה עלאי מאה זוזי מי לא מקבלי מפומיה בי דינא וכתבי בשמו שהדותהון וכד אתי אידך יתבע ליה קמיהון מי לא דיני הם הכא נמי קבילנא אודתיהו וכתבינן להו ודינינן להו דאי לא תימא הכי מה כח בית דין יפה ואי איכא מאן דלא ציית לן ילך יחפש בספר אדב אלקצא לרבינו האי +ספר מוסר הדיינים לרה"ג עי' מש"כ על ספר זה ש' אסף בתרביץ שנה ז' ושנה ח'+ פי אלבאב אלתאני +בשער השני+ וימצא כל הדברים מפורשים, ומפני הטורח נמנעתי לכתבם לפניכם. ואדוננו החכם המופלא הממולא בכל מיני חמודות מרינו ורבינו יזכר באלף אלפי שלומות כתב יד בעל השטר על התחתונה. ותמיהא לי מילתא דמאי ספיקא איכא בהאי שטר הודאה דנימא ביה הכי בשלמא התם +בבא בתרא קס"ו ב'+ בההוא שטרא דהוה כתיב ביה שית מאה וזוזא איכא לספוקי אי שית מאה איסתירי וזוזא להכי אמרינן +שם /ב"ב/ קס"ז א'+ יד בעל השטר על התחתונה אי נמי כגון ההיא דאמרינן +בבא מציעא קס"ה ב'+ כתב בדינרין איכא לספוקי אי בדינרי כסף אי בדינרי זהב ולית ליה דהב אלא בשני דינרי כסף דיד בעל השטר על התחתונה אי נמי כגון +כתובות צ"ד ב'+ הנהו תרי שטרי דאתו לקמיה דרב יוסף חד הוה כתיב ביה בחמשא בניסן ואוקמה רב יוסף לההוא דחמשא בניסן בניכסי משום דיכיל למימר להאיך דשטריה בניסן סתמא את בר תשעה ועשרים בניסן את וידך על התחתונה. אבל בהאי שטר הודאה במאי איכא לספוקי אתמהא. וחזינן ליה נמי המקום יהיה בעזרו דאמ' הלך אחר הפחות שבלשונות +בבא בתרא ק"ה א'+ ואני אשמע ולא אבין דלא חזינא בהאי שטרא תרי לישאני /לישני/ כלל דבשלמא היכא דכתב שטרא +משנה ב"ב קס"ה ב'+ זוזין מאה דאינון סלעין עשרין אין לו אלא עשרים סלעין דאזלינן אחר הפחות שבלשונות אי נמי זוזין מאה דאינון סלעין תלתין אין לו אלא מאה זוזי דאינון הפחות שבלשונות אי נמי +בבא מציעא ק"ב ב', בבא בתרא ק"ה ב'+ אסתירא מאה מעי או +[מאה]+ מעי אסתירא בהא אמ' שמואל הלך אחר הפחות שבלשונות. אבל הכא בהאי מעשה דידן מהיכא משתמען לן תרין לישאני דנימא ביה הלך אחר הפחות שבלשונות הולכך /הלכך/ רבותינו יורונו על פי ראיות מה נעשה במשפט הזה ומשכילי עם יבינו לרבים +דניאל י"א ל"ג+ כתב אנטולי ביר' יוסף עמש"י +על משכבו ינוח+ ואתם הורוני המשפט ואני אודה להוראתכם ולא יהיה לכם ספק בדבר ומה שתצוו אעשה.
שו"ת רבי אברהם בן הרמב"ם סימן קד
 
והשיב על זה אדוננו ורבינו אברהם הרב המופלא זק"ל התשובה הזאת
 
התבוננו בכל מה שאמרו הדיין המפואר כג"ק מרנו ורבנו אנטולי המופלא יתמיד האל שלום תורתו. ורואה אני, שבשאלה אם מותר לו ש"צ לדון בדין זה או לא, אפשר להכריע לכאן ולכאן, כי הוא הכריע מפאת היות השטר בלשון בית דין ואף נאמר בו פעמים אחדות שהיא הודאה בבית דין ויש לו לדון בו כמו שירצה הוא ש"צ לקיים. ואולם בדרך אחרת יש להכריע שאין לו לדון בשטר הזה ולא מנענו אותו מלדון בו מחמת שאינו דיין אלא מחמת היות השטר הזה המורה על כמות הסכום שהודו בו משתמע לשתי פנים וצריך עיון ושקול דעת של דיין כמו שבארנו בתשובה שהשבונו בענין זה +לעיל סי' ק"ב+ ואין לדיין, ולו היה דיין קבוע או יותר מזה, להתעסק במה שיוצא מעדותו ולדון לפי שקול דעתו בה, כי בזה יאמר באמת אין עד נעשה דיין +ר"ה כ"ו ב' וש"נ, ועי' לעיל סי' ק"ב והמקורות שם, בענין עד החתום על השטר אם הוא דן באותו שטר עי' שו"ת הרשב"א סי' תתקס"ט ואלף ק"ל ובמיוחסות סי' קי"ב, ועי' ש"ך חו"מ סי' מ"ו ס"ק נ"ז+ ואין בדבר ממה שהביא סברה שתסתר את זה.
 
ואולם מה שבאר ש"צ בהשגה על דברי בתשובתי יד בעל השטר על התחתונה והלך אחר הפחות שבלשונות, שלפי העיקר הזה חייבנו מה שחייבנו שם, הרי ידוע שהמשלים, שבהם נאמר העיקר הזה בתלמוד, אין מכללם המעשה שאנו מדברים בו, ואין זה נעלם עד שנצטרך לבארו. ואולם מן העיקר שנתנו חז"ל במשלים האלה שהזכירם ש"צ, והוא יד בעל השטר על התחתונה, נדון אנו במשלים אחרים שלא פירשו ולא כתבו. ובכגון זה יאמר תנא כי רוכלא נחשיב וניזיל +גטין ל"ג א' וש"נ, לפני' הגי': ליחשיב וליזיל, עי' ברכת אברהם סוף סי' י': כי רוכלא נחשב+ וכו'. ואם ברי וקיים לנו מתוך המשלים האלה שהזכירום ז"ל, שאין לנו צרך להאריך את הדבור ולהרבות את המופתים בקיומם, שיד בעל השטר על התחתונה, ושבלשון השטר הסובל פרוש לשתי פנים שונות דנים עליו בתפיסת הלשון הנוח לנתבע, הרי בלי ספק לומדים מזה שבכל שטר שאפשר לבאר לשונו לשתי פנים שונות, מחייב הדין לדון לנתבע בקלה שבאפשריות, יהיה ענין השטר וצורתו כצורת המשלים הללו הנכתבים בתלמוד או לא.
 
וזהו לפי הטעם המקיף והעיקר הכולל שממנו נגזר יד בעל השטר על התחתונה, וזולתו, לא דינא ולא דיינא לעומת הדבר הברור והגלוי הזה, והוא מה שאמרו ז"ל +משנה ב"ק ל"ה א' וש"נ+ המוציא מחברו עליו הראיה, והלואי שידעתי איך תקום לבעל השטר הזה ראיה שהודאת האפטרופסים היתה בכמות הסכום הנותר בזמן ההודאה, ולא בעיקרו שהניח המת, בשעה שהלשון משתמע לשתי פנים ואינו מפורש. והפרשה הזאת שהיא העיקר לא ראינו שנזקק לה הדיין ש"צ כלל.
 
כללו של דבר, יעיין נא בדברינו בתשובה, וידע שלא חייבנו מה שחייבנו בה מפני שהשאלה הזאת היא מכלל המשלים הנכתבים, עד שילמדנו שאיננה מכללם, אלא מפני שהיא מכלל מה שינהג בו העיקר שנתנו ז"ל במשלים הללו מחמת דמיונה להם בענין זה, כלומר בלשון השטר הסובל פרוש והכרעה: וידוע אצל כל בעל בינה שהדומה לדבר אינו כמוהו שוה דוקא.
 
ואין צריך להאריך בזה אפילו במדה שכתבנו אנו כי הענין ברור ומבואר. ואחרי כל זה, לפי מה שמחייב הדין אצלי ולפי הדעה הנכונה ויקוב הדין את ההר +יבמות צ"ב א' וש"נ+ טענת האפטרופסין הנרמזים, שההודאה הנכללת בשטר הנזכר לא היתה אלא בעיקר הסכום שיוצאת ממנו ההוצאה +כלו' אחר ניכוי דמי ההוצאה+ שומעים לה ומקבלים אותה, איני יודע מה ידחה אותה או איזו טענה שתבטלה, לפי מה שבארנו בתשובה הקודמת ולפי מה שהוספנו כאן לברר ולפרש. אברהם בירבי משה הדיין זצ"ל.
שו"ת רבי אברהם בן הרמב"ם סימן קה
 
שאלה מה תאמר הדרת יקרת צפירת תפארת מרנו ורבנו אברהם הרב המובהק הפטיש החזק הנגיד הגדול יחיד הדור ופלאו ממזרח שמש עד מבואו מנו' כבו' +=מנוחתו כבוד=, הוספה מאוחרת של המעתיק+ בדבר ראובן שנשא נערה בחזקת בתולה ושלם לה ששה דינרים מהר לפני שבאה אליו וכתב לה אחד ועשרים דינרים מאוחר. וכשבאה אליו אמר שלא מצא לה בתולים, וטענה היא שמצאה בתולה והכחיש הבתולים. יורנו רבנו אם צריכה האשה להחזיר את המוקדם ותפסיד המאוחר או מקצתו, או אינה צריכה להשיב את המוקדם מפני שאמרו ז"ל +רמב"ם ה' זכיה ומתנה פ"ו ה"א ועי"ל סי' צ"ח+ לעולם אומדין דעת הנותן. תורנו הדרת רבינו ושכרה כפול מן השמים.
 
תשובה הבעל נאמן להפסידה עיקר כתובה לאמרם ז"ל +כתובות י' א'+ חכמים תקנו לבנות ישראל וכו' והם האמינו וכו' חזקה אין אדם טורח בסעודה וכו'. אבל את התוספת לא תפסיד בהודעתו כפי שבארו הגאונים ז"ל +אוצה"ג יבמות סי' שמ"ז וכתובות התשובות סי' קי"ד /עד/ קט"ז והמקורות שם, רמב"ם ה' אישות פי"א הט"ז, ועי' מש"כ שווארץ במאסף /משה בן מימון חלק א' עמוד שמ"ב/+ וטעמו ברור והולך לפי עיקרי הדינים, רצוני לומר, שאינה מפסידה את התוספת בטענתו גרידא אלא בראיה ברורה או בהודאתה שמקחו מקח טעות, ולפי זה תשבע האשה בנקיטת חפץ ותטול התוספת כדין הנשבעין ונוטלין +שבועות מ"ד ב' וש"נ, רמב"ם ה' אישות שם+ וטעמו של זה גם כן ידוע למי שיודע דיני הנשבעין ונוטלין. ותפסיד העיקר מפני שהחכמים האמינוהו, ויש לה להחרים חרם סתם על מי שטוען בשקר להפסידה עיקר כתובה +ה' אישות פי"א הט"ז, אוצה"ג כתובות סי' קט"ו+ ואולם המהר ששלמו הבעל מקדם הרי דינו דין התוספת, ומי שאינו יודע את זה אינו יודע את תכלית הכתובה ולא ענין טופסה, כי מטופס הכתובה נראה גלוי שהמהר והמאוחר כלם הם עיקר כתובה ותוספת, אלא שמקצתו משתלם מיד ומקצתו לאחר זמן ואם היא יכולה להשבע וליטול מה שמשתלם לאחר זמן שלא נמצא תחת ידה, איך יעלה על הדעת שהיא תחזיר מה שנטלה כבר. ואין מטעה כאן את מועט ההרגל אלא מחשבתו שהמהר דבר מחוץ לכתובה מפני שהוא נזכר בלשון מתנה ואינו יודע שהכל תוספת כתובה ועיקר. בקצור, דבר זה מבואר מטופס הכתובה והוא ברור ממה שנצטרך להאריך בו אלא למען יבין המתחיל או קצר ההבנה.
 
כמו כן אין טעם להסתמך כאן על מה שאמרו לעולם אומדין דעת הנותן, כי אין לבעל ראיה למה שהוא טוען ובדבריו גרידא לאו כל כמיניה +כתובות כ"ג ב' וש"נ+ והנאמנות שהאמינוהו אינה אלא בעיקר הכתובה בלבד כמו שהזכרנו, ורק זה נופל בטענתו גרידא, ר"ל העיקר ושום דבר זולתו. ואין להקיש שאלה זו למה שהורינו אנחנו +התשובה לא נמצאת באוסף שלפנינו+ וזולתנו שצריכה האשה להחזיר את המוקדם לאמרם ז"ל אומדין דעת הנותן, כי בין שתי השאלות הבדל גלוי למי שיודע את שניהם ומבין מה שבררנו בעניניהם. אברהם בירבי משה הדיין זצ"ל.
שו"ת רבי אברהם בן הרמב"ם סימן קו
 
+מסי' ק"ו - ק"ז: תשובות בענין גט על תנאי מאלכסנדריה משנת תתקצ"ה+ שאלה מה תאמר הדרת יקרת צפירת מרנו ורבנו אדוננו אברהם הרב הגדול מ"כ +=מנוחתו כבוד= הוספה מאוחרת מאת המעתיק+ בדבר ראובן שהיו בינו ובין אשתו דין ודברים עד שהגיע הדבר ביניהם לגרושין. ועשה שליח הולכה, והתנה שלשה תנאים, שאם יתקיים אחד מהם יש לשליח לתת לה את הגט. וכתב בנוגע לתנאים שטר כתקונו וזהו נוסחו.
 
אקנינא אנו חתומי מטה מן השיך אבו אלסרור מר' ור' פרחיה הבחור היקר בירבי שלמה הזקן ס"ט קנין גמור בכלי הכשר לקנות בו מעכשיו ברצונו בלי אונס כלל בבטול כל מודעין ותנאין, שהעמיד מר' ברכות הבחור היקר הדרת הנשיאות בר' אלעזר הזקן היקר נ"ע כשלוחו ועשה ידו כידו והעמידו במקום עצמו בכל מה שיעשה בענין מסירת הגט לאשתו סת אלנסב ושהוא ביטל מעכשיו כל מודע +מודעא+ שיוציאנו על כתיבת הגט שיכתוב אותו לסת אלנסב הנזכרת בת השיך [אבו] אלכרם הידוע בכנוי בן הסגלמאסי, וכמו כן כל מודע שיוציאנו אחר בשבילו עליו ומודע דמודע עד סוף כל מודעי וצוה לסופר בית דין בכתיבת הגט, וצוה אותנו חתומי מטה להעיד בו ולקחתו מר' פרחיה הנזכר ולא זזנו מעמו עד שהגיעו מיד ליד מר' ברכות הנזכר שלוחו ברצונו בלי אונס כלל בבטול כל מודעין ותנאין. וצוה אותו במעמדנו אנחנו העדים שימסרנו לסת אלנסב אשתו הנזכרת בעת שיארע אחד משלשת הדברים האלה:
 
אם יסע מן העיר אלכסנדריה השמורה ויעדר מיום צאתו מן העיר הנזכרת עד עבור ששה חדשים שלמים ימסר לה הגט אשר אצלו ותהיה אשתו סת אלנסב הנזכרת מעכשיו עד עבור הזמן הנזכר מגורשת, והוא מתחייב מעכשיו לשלם לה כל הזכיות שיש לה עליו לפי עדות שטר כתובתה התחייבות כהלכה שרירא וקיימא.
 
וכמו כן אם חס ושלום יצא מכלל ישראל ויפשע בדתם, ימסר לאשתו את הגט, ותהיה מגורשת מעכשיו.
 
וכמו כן אם תפדה את עצמה במאוחר שלה, ימסר לאשתו את הגט ותהיה מגורשת מעכשיו +הכונה היא שאם תפטור אותו מאחריות כתובתה ע"י מחילה וכדומה, ימסרו הגט לידה.+
 
כך צוה מר' פרחיה הנזכר את שלוחו מר ברכות הנזכר למסר הגט הנכתב הנזכר לסת אלנסב אשתו הנזכרת, בפני שני עדים ימסור אותו לידה ומעת שיגיע הגט מיד שלוחו מר' ברכות הנזכר ליד סת אלנסב הנזכרת תהיה מגורשת הואיל והעמידו מעכשיו במקום עצמו בכל מה שיעשה בדבר מסירת הגט הנזכר אשר עמו באחד התנאים הנזכרים למעלה, וקיימו מעכשיו +מכיון שקיימו מעכשיו לא ראו להכפיל התנאים כתנאי בגוב"ר, =בני גד ובני ראובן= וזה לפי שיטת הגאונים והרמב"ם, עי' ה' אישות פ"ו הי"ז ותשו' הרמב"ם סי' קע"ד, תשו' הרי"ף סי' ל"א, ועוד+ קיום כהלכה שריר וקיים, ולא יהיו לו מזה שום מכשול או פגיעה או גנאי.
 
היה הקנין מן מר' פרחיה הנזכר על כל מה ששייך לגביה בזה מראש ועד סוף קנין שלם כהלכה דלא כאסמכתא ודלא כטופסי דשטרי אלא כחומר וכחוזק כל שטרי מחזקי מזרזי בי דינא באחד עשר לחדש סיון משנת דתתקצ"ה +נראה שצ"ל דתתקצ"ד כי באדר תתקצ"ה כבר סודר הגט השני ובסיון אתקמ"ו (תתקצ"ה) כתב רבי' את תשובתו השניה בענין זה (לקמן סוף סי' ק"ז)+ ליצירה בנא אמון דעל כיף ימא רבה מותכה רשותיה דאדוננו נגידנו אברהם נגיד עם ה' צבאות יהי שמו לעולם כירח יכון עולם והכל שריר קיים. ועליו חתימת שני עדים כשרים.
 
ואחר זמן מחלה סת אלנסב לבעלה על כתובתה ונכתבה בזה פסקה אחרי השטר הנזכר וזהו נוסח הפסקה.
 
אקנינא אנן חתומי מטה מן סת אלנסב האשה החשובה אשת מר' פרחיה בר' שלמה הנזכר בגויה אחרי שנתברר שהיתה בת דעת שלמה קנין חמור גמור בכלי הכשר לקנות בו מעכשיו ברצונה בלי אונס כלל ובבטול כל מודעין ותנאין שהיא מחלה מעכשיו לבעלה מר' פרחיה הנזכר על כל המאוחר שלה ומחמשה ועשרים זוזי דכספא +הם עיקר כתובה, מאתים דבתולה, עי' לעיל סי' פ"ב ובנוסח הכתובה מזמן רבנו, גולאק אוצר השטרות עמ' ל"ד+ שהעיד בהם שטר כתובתה, מחילה גמורה שרירא וקימא +השוה נוסח שטר מחילה לרס"ג, אסף ספר השטרות לרה"ג עמ' /ע"א/+ בנויה על עיקרי התורה ולא נותר לה עליו שום דבר משאר הנדוניה והבליות שיש לה עליו מחוץ לתשע חתיכות בד וכלי כסף וזהב שכתבנו אותן אנו חתומי מטה בזכרון עדות והוא ביד מר' פרחיה בעלה הנזכר וביניהם בזה הדין לפי דת ישראל. והרשה מר' פרחיה הנזכר את השליח מרי' ורבי' ברכות הבחור היקר הדרת הנשיאות ביר' אלעזר נ"ע שימסר הגט המופקד אצלו הנזכר בפנים לאשתו סת אלנסב הנזכרת בפנינו אנו חתומי מטה ומעכשיו ואחר חג הסוכות משנת דתתקצ"ה ליצירה. ונתפטר כל אחד מהם מחברו מעכשיו בקנין שלם כהלכה פיטורים שרירים וקיימים פיטורים של תפיסה ותשלום גמור פיטורים שאחריהם אין הם יכולים לחזר בתביעות זה על זה ואין תנאי על הפיטורים האלה ואין טענה שתבטלם. ופיטר כל אחד מהם את חברו מעכשיו משאר מיני השבועות והחרמות והגלגולים מחוץ לשש +לפי הנ"ל צ"ל: תשע+ החתיכות הנזכרות לעיל שמעיד עליהן זכרון העדות הנזכר שנמצא ביד בעלה מר' פרחיה הנזכר בחתימתנו.
 
וכאשר נתבקשנו אנו חתומי מטה לקיים מה שראינו והקנין מן מר' פרחיה ומאשתו סת אלנסב הנזכרים לפי מה שמתיחס לכל אחד משניהם קנין שלם כהלכה, קיימנוהו בזמן השליש האחרון +עי' לעיל סי' ע"ג+ מחדש אלול שנת (דתתק"ץ) [דתתקצ"ד] בנא אמון דעל כיף ימא רבה מותבה ועדיו נתנאל ביר' יהודה המלמד נ"ע ורצון בר פתיאן נ"ע. והעדים האלה הם עדי מסירה והעידו בבית דין שנמסר הגט ליד האשה.
 
וכאשר היה אחרי כן, בא סרור +למעלה נקרא אבו אלסרור+ לבית דין ובקש שיחזירו לו אשתו, ובאו שני עדים והעידו שסרור זה היה מתעסק עם אשתו סת אלנסב הנזכרת אחרי כתיבת הגט ולפני שהגיע הגט לידה והודה בזה ואמר כן. אמרו לו: למה זה התעסקת עמה. אמר: מפני שעדיין לא מסרתי לה את הגט. ופסק בית דין להפקיע הגט ולבטלו מפאת יחודו עמה לפני שקבלה הגט.
 
אחרי זה פדתה האשה את עצמה ותבעה שבית דין יגרשה ממנו. ונשמע הבעל סרור לכתב לה, אלא שהוא אמר בבית דין: אשתי זאת שמעתי עליה שמועה רעה והדבר הזה נתאמת אצלי. ואמר עוד דברים אחרים שנקבעו בשטר וזהו נוסח השטר:
 
מעידים אנו החתומים מטה: יודעים אנו שקודם שגרש סרור בן סאלם את אשתו בת אבו אלכרם הזכיר במעמד כג"ק מר' ור' יצחק הדיין +הוא ר' יצחק ב"ר חלפון הדיין הנזכר לקמן+ שאשתו שבקש לגרשה, אחרי שכתב לה גט זמן נתאמת אצלו שם רע שנזכר עליה בגלוי ודברים אחרים שאין ראוי להזכירם. והשיבו הדיין הנזכר למעלה רבי' יצחק: אם נתאמת אצלך מה שהזכרת וגרשת אותה אינך יכול להחזירה +גטין מ"ה ב', רמב"ם ה' גירושין פ"י הי"ב, תשו' הרמב"ם סי' קע"ג+ השיב סרור: מחמת הנבלה של האיש אשר המריד אותה עלי לא ישאנה הוא ואף אני לא אחזירנה. והפציר בדיין הנזכר שלא ישיאנה אחר גרושיה לפלוני שהזכרנו שהמרידה עליו. ולפי ההנחה והמדה הזאת כתב לה גט שני ופיטרה ובאופן שלא הזכיר הדבר הזה לעדי הגט אלא לדיין הנזכר במעמדנו. ומשום שם רע גרש סרור את אשתו סת אלנסב הנזכרת בת אבו אלכרם אחרי שהודיעו הדיין הנזכר מה שהוא חייב מזה לפי מה שנתבאר למעלה. וכשבקש ממנו לקיים מה שאנו יודעים בזה כתבנו חתימתנו בשליש הראשון מאדר שני קצ"ה ליצירה בנא אמון.
 
אחר, כעבר זמן מה, הלכו סרור הנזכר ואבי הנערה אבו אלכרם אצל הדיין ובקשו ממנו שיחזיר לסרור את אשתו, ונמנע הדיין מזה ואמר: אין דרך לדבר זה. והתחלחלו מזה ובקש אביה מן הדיין להושיב מושב דיינים שיעיין בשאלה הזאת, וחשש הדיין הנזכר שמא ישיאנה לו בלי ידיעתו, וגמר הדיין הזה עם אספה של זקנים לעשות הסכמה בחרם חמור בשם כל בר ישראל על כל מי שיסדר קידושין בלי מצות הממונה של אלכסנדריה ושיצרפו אל זה בשם כל בר ישראל חרם על מי שיסדר קידושין לסת אלנסב בת אבו אלכרם וזהו נוסח ההסכמה:
 
כשהיה יום א' החמשי לחדש אדר שני משנת דתתקצ"ה ליצירה בנא אמון דעל כיף ימא רבה מותבה נקבע בית דין כג"ק מר' ורב' יצחק הדיין ירום הודו בר' חלפון השר הנכבד זצ"ל ואסף אספת הזקנים והחרים חרם חמור בספר תורה המקודש בבית הכנסת הקטן כנסת העיראקיים /עירקיים/ האל יציב גבולה בשם כל בר ישראל כל מי שיסדר קדושין בלא מצות הממונה של אלכסנדריה השמורה, וכל מי שיש לו חלק בקדושין אלה כמו העדים שיעידו בהם או מי שיכתב את הכתובה יכנס בחרם הזה, ולא יבואו אל כל מי שמתעסק בדבר זה לא בשמחתו ולא בצערו, אלא יהיה מובדל מן הקהל ויהא נתפס למה שהזכירו הזקנים שרבנו משה זצ"ל הוא ורבנו יצחק בן הרב רבינו ששון זצ"ל עם כל הדיינים שהיו בזמן ההוא החרימו על כל יושבי הכפרים אשר יסדרו קידושין בלי רשות הממונים המורשים לזה על ידי הרייס (ראש יהודים) של אותו זמן +תשו' הרמב"ם סי' קנ"ו, אבל לפי נוסח התקנה שלפנינו לא התנו בחרם שיקבלו רשות מהמורשים הממונים ע"י רייס היהודים, ונראה ששלשת הדיינים הנקובים שם בשמות היו ממונים מטעם הנגיד, לא מן הנמנע הוא שלב"ד שבאלכסנדריה היתה עוד מסורת בענין זה מפי הזקנים שהם מסתמכים כאן עליהם+
 
ונעשה החרם הנזכר מפורש בשם כל מי שיסדר קדושין לסת אלנסב בת השיך אבו אלכרם הידוע בכנוי בן הסגלמאסי עם מגרשה, מחמת שם רע, או יכתב כתובתה או יעיד על נשואיה או ידע בחרם ויהיה באותו מעמד +עי' תשו' רס"ג בתה"ג שערי צדק ג' ב' ט'+ עד אשר יתיר אדוננו הנגיד רבנו אברהם מ"כ להשיאה, וכל בר ישראל שילמד פנים של התר לנשואיה לפני בוא מצות אדוננו הנגיד
 
(כשנשאלנו) [וכשנשאלנו] לקיים את זה קיימנוהו ביום הנזכר למעלה והכל קיים. וחתמו בו חבורה מן הזקנים.
 
אחר כך הפצירו בדיין הנזכר שיושיב מושב שיעיין בדבר הזה. והושיב מושב ונתאספו שם חבורה מן התלמידים ועיינו בדבר. ואמר מקצתם הגט הראשון כשר ואפילו נתיחד עמה. ושאלו את עדי השטר, שכתוב בו שהוציאה משום שם רע, שהוא אחרי הגט הראשון, על מה שאמרו בגוף עדותם: ודברים אחרים שאין ראוי להזכירם מה הוא הלשון הזה. והעידו במושב הנזכר שסרור אמר להם ראיתי איש יהודי (מתיחד עם אשתי וברור) שהוא זנה עמה. ונתפרד המושב כשהם מחולקים בשאלה הזאת. ואחרי זה נשמע שהנערה נתקדשה בלי ידיעת בית דין ונכתבה לה כתובה.
 
יורנו אדונינו אם הגט הראשון כשר או לא. ומה חייב מי שקדש ומי שהעיד וכתב הכתובה אחרי הטלת החרם הנזכר, ואם תצא מתחת בעלה אחרי שנישאה או לא, ושכרו כפול, ואם בכלל מותר לה לשוב אליו או לא, ושכרו כפול מן השמים.
 
תשובה לא יגנה שתפל מחלוקת בין העוסקים בהלכה בשאלות מסופקות, וביחוד כשיש ביניהם מתחילים בעיון ואינם מצויינים בחכמה. ואולם יגנה שתקשרנה עם המחלוקת תחרות וכונה שלא אל האמת, שאנו מצווים להודות בה והוי מודה על האמת +אבות ה' ז'+ ולהגיע אליה, או יציאה מן הנמוסים הדתיים באופן שתקשרנה עם העיון בהלכה עזות פנים וחוצפה מצד מועט החכמה על מי שחכם ממנו ומצד בלתי ממונה ומופקד למשרה דתית על הממונה והמופקד על עניני הדת.
 
והתשובה על השאלה הזאת הנשאלה מתחלקת לשתי פנים. האחת דקדוק האמת באיזה צד שיהיה לפי העיקרים ולפי מה שכתוב מפורש. והשנית מה שצריך לשמירת עניני התורה ותקנת הדת, וסתימת המקור המביא לידי קלקול מצב ישראל.
 
והתשובה לפי הצד הראשון היא שמי שחשב בשאלה הזאת או יחשב שהגרושים בגט הראשון גרושים שלמים ושהגרושים השניים אין צורך בהם ומשום כך יהיה הדין בנוי על הגרושים בגט הראשון טועה במה שהוא חושב. כי הוא מחליף את ענין המגרש בגט ישן שנחלקים בו בית שמאי ובית הלל +גטין ע"ט ב'+ בגט תנאי או זמן. ונבאר זה באריכות וגם אם הוא מבואר לחכמים המצוינים פן יתקשו בו התלמידים המתחילים או יטעו בו ההמון המקבל את הדברים מבלי לבחן אותם, ונאמר:
 
המגרש בגט ישן הוא מי שכתב גט לגרש את אשתו ולא התנה בזה שום תנאי ולא קבע לגירושין זמן, אלא כתב הגט בכוונה לגרש בו, ואחר כתיבתו התמהמה ובושש ונמלך בדעתו בדבר הגירושין זמן מה, ונתחייחד עם אשתו, ואחרי זה גמר בנפשו לגרשה וגרש בגט הישן הזה שכתבו לפני היחוד. ההלכה בזה כבית הלל שאסרו שיגרש אדם בגט ישן לכתחלה כמו שאמרה המשנה מפורש בפרק הזורק גט לאשתו והוא השמיני ממסכת גטין +משנה ד'+ בית שמאי אומרים פוטר אדם את אשתו בגט ישן ובית הלל אוסרין, ועם היות ההלכה כבית הלל, אם עבר הבעל וגרש בגט הישן הזה נתגרשה האשה ותנשא בו לכתחלה, כמו שבאר התלמוד בלישנא בתרא דשמואל +גמ' שם /גיטין/ דף ע"ט ב'+ ואיכא דאמרי אמר ר' אבא אמר שמואל ואם נתגרשה תנשא לכתחלה. ובדין זה והוא דין מגרש את אשתו בגט ישן אמר אבא מארי זצ"ל מי שכתב +כגי' הכ"מ ברמב"ם ה' גירושין פ"ג ה"ה, עי"ש בהגה בגליון ספרי הדפוס, אבל לעיל כתוב: מי שכתב גט, והוא כגי' ה"ה+ לגרש את אשתו ונמלך ולא גרשה ונתיחד עמה וכו' לפי מה שכתוב בחבור בפרק השלשי מהלכות גירושין +הלכה ה.+
 
ואולם מגרש על תנאי או לאחר זמן הרי זה מה שכתבה המשנה בפרק מי שאחזו קורדיאקוס והוא השביעי +עי' תוספ' ותוס' הרא"ש גיטין רפ"ו, אבל בפי' הרא"ש הסדר הפוך+ ממסכת גטין +משנה ג' (דף ע"ב א')+ זה גטיך מהיום אם מתי מחלי זה וכו' ולא תתיחד עמו אלא בפני עדים וכו'. והוסיף התלמוד על זה ראוה שנים שנתיחדה עמו צריכה ממנו גט שני. +ליתא לפנינו בגמ' דף ע"ג ב', והוא לשון התוספתא גטין פ"ה ה"ד, הגי' שם: ראו שנים, רבי' גרס איפוא בגמ' גם את המשך דברי התוספתא דראוה שנתייחדה עמו באפלה, וכן הביא תוספתא זו גם הרי"ף סי' תקל"ד, עי"ש בר"ן+ ובזה פסק אבא מארי זצ"ל בפרוש המשנה +לגטין פ"ז מ"ד+ ואמר בזה הלשון כל מי שנותן גט על תנאי או גט זמן אינו מותר לו להתיחד עמה כל אותו זמן, אלא יהיה פרוש ממנה משעת כתיבת הגט וכל זמן שיעידו שני עדים שנתיחד עמה בטל הגט. ובאר זאת בחבור בפרק השמיני מהלכות גירושין +הלכה ב'+ ואמר כל המגרש על תנאי בין שאמר מעכשיו בין שאמר אם יהיה ואם לא יהיה הרי זה לא יתיחד עם אשתו כל זמן שלא נתקיים התנאי אלא בפני עד אפילו עבד אפילו שפחה חוץ משפחתה או בנה קטן מפני שאינה בושה מלשמש בפניהם והדבר ידוע שאם נתיחד עמה לבדה +בכ"י לבדם, וליתא לפנינו ברמב"ם, ואולי צ"ל: [הוא והיא] לבדם, כמ"ש לקמן סי' ק"ז /בהערות/+ בפני שני עדים כאחד אפילו לאחר שנתקיים התנאי +לפני': אפי' נתקיים התנאי אח"כ+ הרי זו ספק מגורשת שמא נבעלה ובטל הגט כמו שיתבאר בהלכות אלו.
 
ואם נתאמתה הבעילה לא נותר ספק ואין שם גרושין כלל. והודאת המגרש הזה ביחוד שהעידו עליו בו וטעמו כשנשאל עליו באמרו לא מסרתי לה עדיין גט, הם קיום או קרובים לקיום למי שנסתפק בדבר זה. והואיל והגט הראשון היה על תנאי ואפילו על תנאים, ונתיחד עמה אחריו כמו שהעידו והודה, הרי מה שדן הדיין המפואר מר' ור' יצחק הרב הנכבד הדיין המובהק הי"ב +=המקום יהיה בעזרו=+ שהגירושים הראשונים בטלים ואין סומכים עליהם, ושהגרושים השניים הם הגירושים, הרי דן בזה דין אמת אין בו ספק ולא ערעור, ומורה זה על רוחב חכמתו ואמתות למודו. והואיל והגירושים השניים הם הגרושים ועל דינם ומסבותיהם אנו סומכים, והואיל והמגרש פרש בגרושים השניים האלה, אשר הם הגרושים ולא מה שקדם להם, שהוא מוציא אשתו משום שם רע, אסור להחזירה כמו שאמרה המשנה +גטין פ"ד מ"ז (דף מ"ה ב'), רמב"ם ה' גירושין פ"י הי"ב+
 
ומי שחולק על זה בחשבו שסומכים על הגרושים הראשונים ושהגט הראשון לא נפסל ביחוד הבעל אחריו, הרי הוא חסר ידיעה וטועה ומחליף דין גט ישן בדין גט תנאי, ואין אנו מגנים אותו לחסר ידיעתו או לשגיאתו שגיאות מי יבין כי גם לחכמים הגדולים יקרה טעות או הסח דעת, ולא כל שכן לתלמיד וכיוצא בו. ואולם יש לגנות את מי שחולק על האמת או טוען לטעותו. וכבר הרחבנו את הדבור בשאלה זו והארכנו בתשובתה כדי להשבית הספק ולהאיר את האמת.
 
ואולם אם עבר המגרש והחזירה או בעברה מצדו ומצד מי שהחזירה לו או בטעות, אם תצא מתחתיו או תשאר עמו, הרי שאלה זו צריכה דקדוק ובאור. העיקר בזה שטעם דין המוציא אשתו משום שם רע לא יחזיר הוא כונתנו לחזק הגרושים כמו שמבואר בבריתא המובאה בתלמוד +גטין מ"ו א'+ מפני מה אמרו המוציא את אשתו משום שם רע לא יחזיר ומשום נדר לא יחזיר שמא תלך ותינשא וכו'. ולכן אם החזיר וכנס אותה מוציא, כמו שפסק התלמוד +יבמות כ"ה א'+ אחרי שחקר אם יוציא או לא יוציא: הכא אמרינן קים ליה בקליה דליתיה +כן גרס גם הרי"ף, אבל לפני' הגי': קם ביה בקלא וליתיה.+
 
ואולם זה במי שגרש בשם רע משוער כמו דבה וזולתה, כמו שאמר התלמוד דאמרינן קים ליה דקליה דליתיה. אבל המגרש הזה שהגיד שראה המגורשת הזאת מקלקלת והיא תחתיו קודם שיגרש, וראה את הזנות בעיניו, כמו שאמר, שויה אנפשיה חתיכא דאיסורא +עי' כתובות כ"ב א'+ ונאסרה עליו עולמית, ואם כנס יוציא מפני שנאסרה עליו, לא מפני שאנו משגיחים בכשרות הגירושים.
 
והתשובה לפי הצד השני הוא שהחרם שהחרימו הדיין המפואר רבי' יצחק הי"ב בשם מי שיסדר קדושים באלכסנדריה בלי רשות הממונה של אלכסנדריה הוא חרם מחייב ומחזק יחוסי ישראל ושומר את סדרי תורתם ומונע בעד ההפקרות בקדושים המביאה להשחתת היוחסין והוא דומה לחרם שהסכימו עליו והחרימו ועשו בו תקנה וגדרו גדר אבא מארי וחכמי דורו זצ"ל ומי שעובר על החרם הזה ויגש לסדר נשואים או גרושים בלי רשות הממונה מביא עצמו לידי סכנה דתית +כך כתוב, והלשון משונה גם במקור הערבי+ ונכנס בדין החרם וארור הוא ומובדל מישראל עד אשר יותר ולא תהיה עדת ה' כצאן אשר אין להם רועה +במדבר כ"ז י"ז+ וכבר שמענו שאירע הדבר הזה וחרדנו לשמעו, ואחר כך הודיעו לנו שלא היה. ומתקבל על דעתנו שהשמועה השניה היא האמתית כי עם הארץ לא יעז לעשות כן, ות"ח הרגיל לעיין ולדיין רחוק שיהא גס לבו עד כדי כך.
 
והאל יתע' ירחיק מישראל מה שיכעירם בדתם וישמרם מן הקללות ויברכם וישמרנו אנחנו וכל דן דין שלא יהיה ביניהם אלא השלום. יהי שלום בחילך שלוה בארמנותיך +תהלים קכ"ב ז'+
שו"ת רבי אברהם בן הרמב"ם סימן קז
 
וכאשר הגיע אחרי זה קונטרס אחר שהיה בו משא ומתן באותה שאלה עצמה, השיב רבינו אברהם זצ"ל על זה בתשובה הזאת.
 
הגיעונו מכתבי התלמידים המפוארים היקרים החשובים חפץ ה' בידם יצלח +עדה"כ ישעי' נ"ג י'+ בדבר הגט שנפלה בו מחלוקת והגיעה אליהם תשובתנו בענינו לפי השאלה שבאה לפנינו. וקראנו במכתביהם מה שמורה אותנו על זריזותם וחריפותם והקישם המורה על חשיבותם וחריצותם (והתעסקותם, וכבר שמחנו בזה, והוא) יתעלה ירבה ביניכם ובכם החכמה והחכמים וה' חפץ למען צדקו יגדיל תורה ויאדיר +שם מ"א כ"א+
 
וקודם שנשיב על מה שהזכרתם נאמר לכם שצריכים אתם לדעת ברוכים תהיו אתם וזולתכם, שאין אנו ברוך ה' ית', ממי שקשה עליו השגת מי שמשיג על דבריו או ישיב עליהם, ולא כל שכן מצד מי שלומד ממנו ומקבל ממנו תוכחה ומוסר, כמו שנראה ממכתביהם היקרים, אבל אפילו לו השיב עלינו הקטן שבתלמידינו באמת, הודינו לו כמו שציוו נושאי קבלת הדת עליהם השלום והוי מודה על האמת +אבות ה' ז'+ וזהו מה שהתנה הכתוב בדייני ישראל: אנשי אמת +שמות י"ח כ"א, עי' רמב"ם ה' סנהדרין פ"ב ה"ז+ ולא גנינוכם על שעיינתם בשאלה ונחלקתם בה ונשאתם ונתתם בענינה, אלא מה שגנינו והוא המגונה מפאת השכל ומפאת הדת הוא עזות מצח של מי שעסק בנישואי המגורשת הזאת וכתב לה הכתובה, והעדים, כי הם ראויים למה שמונעים מעשייתו ופרסומו ארך אפים הטבעי שיש בי והמתינות שאנו מצוים עליה לפי דברי הכתוב והלכת בדרכיו שמכללם ארך אפים ונושא עון. אבל מקוה אני שאחרי הגערה והתוכחה שהקדמתי וחזרתי עליהן, ואחרי מה שאחתוך בדבר דומה לזה בקרוב לא ישוב עוד אחד לעשות דוגמתו ולא הדומה לו.
 
והתשובה לפי מה שהבנתי ממכתבכם היא שלפי מה שיוצא מדבריכם ודוגמתם אמר האיש המגרש שהייחוד, שאמרו עליו שאירע, לא היה יחוד גמור, אלא מה שקרה היה שנכנס אחרי כתיבת הגט אל הבית שהיתה שם אשתו, ביחד עם אחר. ודבר זה מבואר באפן שלא יטעה בו תלמיד. כי כן אמרה המשנה +גטין פ"ז מ"ד (דף ע"ג א')+ ולא תתיחד עמו אלא בפני עדים אפילו עבד אפילו שפחה. ואנו לא הבנונו מלשון המו"מ שבשאלה שהשבונו עליה אלא שהיה מתיחד עמה הוא והיא לבדם וכיוצא בו, ר"ל בפני שפחה שלבה גס בה או בנה הקטן. ולא נצרכנו לפרש זה, כי הוא ברור ולא יעלם מתלמיד של רבי יצחק וקל וחומר ממנו.
 
ואולם סברת מי שסובר שהגט הזה הוא גט ישן טעות היא וכבר הארכתי בזה בתשובתי שעמדתם עליה. ומה שאמר הדיין המפואר רבי' יצחק החכם החסיד הי"ב שזה גט על תנאי הרי זה ברור ועל דוגמתו נבנתה תשובתי.
 
ואולם מי שאומר שזה גט זמן וחושב שיש בענין זה חלוק דין בין גט זמן וגט תנאי, הרי אין בענין זה חלוק בין גט על תנאי או גט זמן. וכדי להחלץ מן המחשבה הזאת אמר אבא מארי זצ"ל בפרוש המשנה +גטין פ"ז מ"ד, עי"ל סי' ק"ו+ שכל מי שנותן גט על תנאי או גט זמן אינו מותר לו שיתיחד עמה כל אותו זמן וכו'. וכל זה ברור ומספיקה בו תשובה קלה.
 
ואולם מה שנראה מכלל למודכם, וכיוצא בו אמר הרב רבינו יוסף הדיין +נראה שהוא הר' יוסף ב"ר גרשום שאליו ערוכות התשובות סי' ד' - ח', הר' יוסף ב"ר גרשום היה דיין באלכסנדריה בשנת אתקמ"ה והתשובה שלפנינו היא משנת אתקמ"ו, [כנראה כתב ר' יוסף בלה"ק ועל כן כותב כאן רבנו בתשובתו על טענות ר' יוסף כמעט הכל בלה"ק]+ הנכבד החכם האדיר הי"ב כשנשאנו ונתנו עמו בשאלה הזאת, בזה אנו רוצים להאריך ולומר מה שיש עמנו, ונאמר:
 
גט ישן, שנפסקה בו ההלכה אחרי הפלוגתא בתלמוד +גטין ע"ט ב'+ שתינשא בו המגורשת לכתחלה, לא יצא מתחת ידי הבעל ולא נזכר בו שום תנאי בשום פנים ובשום אופן. וגט תנאי שדברו בו המשנה והתלמוד, והיחוד מבטל אותו, הוא גט שניתן לאשה והגיע לידה או ליד שלוחה שידו כידה ר"ל שליח קבלה על תנאי. והגט הזה היחוד מבטלו ולא תתגרש בו כלל ואין בזה מחלוקת ואין לשאת ולתת בזה. וכמו כן גט שניתן לאשה לזמן או ליד שליח קבלה שלה לזמן, דינו בזה כדין גט שניתן לה על תנאי. ואולם הגט הזה שנתנו הבעל לשלוחו שידו כידו והתנה שלא ינתן לאשה אלא על תנאי כך וכך ואירע היחוד אחרי זה קודם שנתנו השליח לאשה, הרי יש לחכם לומר הואיל והגט לא יצא מתחת יד שלוחו של בעל שידו כידו הרי הוא דומה לגט ישן שלא יצא מתחת ידי הבעל ואין הייחוד מבטל אותו. וכמו זה למד רבינו יוסף נט' רח' +=נטריה רחמנא=+ וכאלו נראה מדברי מקצתכם שלמד כך ואם גם אינו יוצא כן מדבריו בדיוק.
 
ויש לחכם להשיב על זה ולומר גט ישן אין בו זכר תנאי כלל, ובכל זאת בית הלל שהלכה כדבריהם אסרו לגרש בו לכתחלה +גטין ע"ט ב+ ואם נתגרשה האשה בו יש בזה פלוגתא בתלמוד אליבא דבית הלל אם תנשא בו האשה לכתחלה או לא תנשא, ופסקה ההלכה שתנשא בו לכתחלה +שם, רמב"ם ה' גירושין פ"ג ה"ה+ והגט הזה אם כי יוקש לגט ישן בהיותו לא יצא מתחת ידי שליח הבעל שידו כיד הבעל הרי מצד אחר לא יוקש בו, כי בגט ישן היה לבעל להמלך בנפשו בגרושים כמו שבארנו, אבל כאן גזר הבעל וגמר בנפשו לגרש ונתנו לשליח שיתנו לאשה, אלא שרק התנה בנתינתו לפי תכלית שהיתה לו בגרושים. הרי ההקיש על גט תנאי קרוב מן ההקש על גט ישן בהרבה. וגט ישן עצמו שאפשר להקיש עליו יש בו מחלוקת בתלמוד אם תינשא בו לכתחלה או לא תינשא, ופסקה ההלכה שתנשא. אבל קשה להקיש על מה שיש בו פלוגתא דבר שאינו דומה לו מכל צד.
 
ולפי זה אומר אני שהגט הזה שנתנו הבעל לשלוחו על תנאי ונתיחד עמה את היחוד המבטל, אינו בטל כמו גט שניתן לאשה עצמה על תנאי, ואולם אינו גם כן כשר שתנשא בו האשה לכתחלה כדין גט ישן, אלא יוצא מן הלמוד הזה שהוא ספק +עי' רמב"ם ה' גירושין פ"ח ה"ב ופ"ט הל' כ"ה ועיין הק"ו שדרש שם הרמב"ם, בעיטור ח"א מאמר ז' (הוצ' רמ"י דף כ"ט ג'): וחזינא משמיה דרבוותא דסבירא להו בכל מקום שנתייחד עמה בטל הגט לגמרי וכו' וגברא רבא פריש דהא גט ישן כגון שנתיחד עמה בלא עדים וכו', ומקור דברי הרמב"ם והעיטור בתשובת רה"ג אסף קרית ספר שנה א' /קכ"א - קכ"ג/ מדעי היהדות ח"ב סי' מ"ז אלא ששם מדובר שנתייחד עמה לפני כתיבת הגט ואין להם רשות לכתוב את הגט. גם הרמ"ה הובא ברא"ש לגטין פ"ח סי' ח' פסק: אבל היכא דיצא הגט מתחת ידו קודם ייחוד ונתנו לה השליח אחר ייחוד לא תינשא לכתחלה, ועי' מש"כ ה"ה בה' גירושין פ"ט הכ"ה והרמ"י לעיטור ח"א דף כ"ט ג' אות רל"ח+ ולא בארתי זה בתשובה הקודמת ולא הזכרתיו כי לא הוקש אצלי לגט ישן כלל, ואחרי שמעי אותו נסתפקתי בו ואיני רוצה לבטלו או לקיימו כפי שבארתי כאן.
 
ואולם הגרושים השניים שהם גירושים משום שם רע כפי שאמר הבעל, הרי הואיל והחזיר אין מוציאין אותה מתחת ידו כפי שפסקה ההלכה בזה +יבמות כ"ה א', רמב"ם ה' גירושין פ"י הי"ב, ועי"ל סי' ק"ו+
 
ומה שאמר הבעל שהוא ראה את הזנות, הרי זה מצריך שהוא שויה אנפשיה חתיכא דאיסורא וחייב לגרש אותה ולהוציאה אם החזירה +רמב"ם ה' אישות פכ"ד הי"ז+ ולא מפני שהכחיש אחר כן אנו מניחים אותה אצלו, כי ההכחשה במקום עדים אינה מועילה, אלא מחמת ההלכה והספק בגרושים הראשונים שהקדמנו בתשובה זו להאריך בו, ומחמת שהבעל ואבי המגורשת מזכירים אמתלא והיא שהוא נתכון בגוזמא זו לאסרה על האיש הנרמז שירא שתינשא לו. ולפי זה לא קים לי הוצאתה מתחת ידו אחר שנשאה ואף על פי שאינו נקי מעברה לא הוא ולא מי שהחזירה לו. ואחרי זה אין צרך עוד בשאלה זו לדבר אחר, ושלומכם ירבה ותורתכם תוסיף ויראתכם תעמוד.
 
נכתב בט' לסיון אתקמ"ו +דתתקצ"ה כשלש שנים לפני פטירת רבינו+ ישע יקרב.
שו"ת רבי אברהם בן הרמב"ם סימן קח
 
שאלה לראובן יש שתות בבית של שותפות שלא נחלק, ונצרך למכרה, והודיע לשותפו את תוקף צרכו למכירה. והודיעו זה שהוא בדחק יותר קשה ממנו, ואין לו מה שיקנה בו, והתיר לו למכר חלקו לכל מי שירצה מן היהודים. והכריז על זה בבתי כנסיות פעמים אחדות +עי' תשו' הרמב"ם סי' רנ"ג: אלא יכריז עליו בבתי כנסיות, ושם סי' רנ"ד: והכריזה עליה בב"ד (ואולי צ"ל שם ג"כ בב"ה =בבית הכנסת)=+ והודיעו לספסר היהודים והתעסק בו זמן ממושך ולא נמצא יהודי שיקנהו ממנו והכריחתו הצרה הצוררת והדחק ה,, +ההמשך בודאי: למכור לגוים, עי' תשו' הרמב"ם סי' רנ"א /עד/ רנ"ד והמקורות שם, עד כאן נמצא בכ"י סימונסן השאר חסר וחבע"ד+
שו"ת רבי אברהם בן הרמב"ם סימן קט
 
+מסי' ק"ט /עד/ קט"ז: תשובות לאנשי עדן, התשובות סי' ק"ט וק"י מקבילות לתשובות לאנשי תימן לעיל סי' פ"ד ופ"ו, אבל לפי דעתי אין הן מזדהות אתן, אלא נראה ששאלות אנשי עדן קדמו לשאלות הללו+ ואלה הן השאלות ששאלון אנשי עדן לרבינו אברהם ביר' משה בן מימון.
 
אמרו הקדוש בלילי שבת חיובו על הפת או על היין, מה מחייבת התורה בזה.
 
תשובה אם היה היין ראוי לקדוש, הרי הוא קודם מן הפת +פסחים ק"ו ב', רמב"ם ה' שבת פכ"ט ה"ו וה"ט+ ולא, יקדש על הפת שהיא של חמשת המינים בלבד. ואם אינה אצלנו לא יקדש על דבר אחר בשום פנים, לא על מאכל של קטנית ולא זולתה ולא על המים ולא על דבר אחר. אלא אם ירצה שיתחנכו הילדים ולא ישכחו תורת הקדוש בשבת וביום טוב הרי יקרא הוא את הקדוש על היין שלהם או על מאכל דראה או מה שיהיה בלי הזכרת שם ומלכות כלל אלא יאמר אש' קדש' במצו' ורצה בנו וגו' ויחתם ברוך מקדש השבת, וכמוה ביום טוב.
שו"ת רבי אברהם בן הרמב"ם סימן קי
 
שאלה מחלוקת בין האנשים בדבר פנים חדשות כמה הם [ועד איזה מספר הם].
 
תשובה אמר בערוך +ערוך השלם, ערך פן ג', כרך ו' /שס"ג/: פנים חדשות פי' אדם שלא היה בחופה וכו', לעיל סי' פ"ו לא הזכיר את הערוך בפירוש אלא כתב באופן סתמי: וזולת אבא מארי זצ"ל סבורים וכו'+ בערך פן שפנים חדשות אפילו אחד, ויברכו שבע ברכות אם יהיה שם אחד. אופן אחר: אם התאספו עשרה בבית חתנים לאכל אם לא היו שם פנים חדשות בירכו אשר ברא ששון ושמחה, ואם היו שם בתוך י' פנים חדשות בירכו שבע ברכות. ומה שאעתיק מאבא מארי זצ"ל הוא שפנים חדשות לא פחות משנים, כי פנים לשון רבים והפחות שבלשון רבים כלשוננו שנים כמו שנאמר +שמות כ"ח ה', ועי' בבא בתרא ח' ב'+ והם יקחו את הזהב, אשר הם בצלאל ואהליאב, ואמרו מיעוט אחד, רבים שנים. וככה הוא מבאר בספר אהבה +ה' ברכות פ"ב ה"י+ באמרו ז"ל אבל אם היו האוכלין שם אחרים, מיעוט אוכלים שנים, ומשמעות אחרים רבים והפחות של רבים שנים כמבואר לעיל.
שו"ת רבי אברהם בן הרמב"ם סימן קיא
 
שאלה ואמר גם כן על רשות הרבים מדברות ויערים ושווקים ודרכים המפולשין להן +גי' השואלים כגי' רבינו בברכת אברהם סי' ט"ו ודלא כגי' ר' דניאל הבבלי, עי"ש+ האם אין אלה דברים קרובים זה לזה +כלו' ולא היה צורך לפורטם+
 
אלגואב /תשובה/ השווקים הן הדרכים אלא שהרחיב בדברים
שו"ת רבי אברהם בן הרמב"ם סימן קיב
 
סואל /שאלה/ אמר ז"ל +רמב"ם ה' חמץ ומצה פ"א ה"ו+ אין חייבין כרת אלא על אכילת עצמו של חמץ אבל עירוב חמץ כגון כותח הבבלי ושכר המדי [וכו'] בד"א בשאכל כזית חמץ בתוך התערובת [וכו' עד] מכין אותו מכת מרדות. מכלל דבריו ניכר והדבר נראה בתלמוד שאין מחלוקת בין רבנן ור' אליעזר (אין מחלקותם) בפחות מכזית בכדי אכילת פרס הא כזית הכל מודים שהוא בכרת כשאר אסורי תורה והא ר' אליעזר לא חייב מדרש כל מחמצת +בברכת אברהם שם עמ' ל"ה: תדע דהא ר' אליעזר לא מחייב אתערובת בלאו אלא מדדריש כל וכו'+ ואמרי ליה רבנן בשביל שיהא רבוי אין מחייבין להן כרת.
 
אלגואב /תשובה/ כותח הבבלי וחביריו תערובת שיש בו כזית בכדי אכילת פרס הן וזה שאמר התלמוד +פסחים מ"ד א'+ הנח לכותח הבבלי דלית ביה כזית בכדי אכילת פרס מפני שהכותח אין דרך בני אדם לאכול אותו לבדו אלא עם הפת ולכך אעפ"י שיש בעיקר עירובו כזית בכדי אכילת פרס ולפיכך האוכל אותו פטור לדברי רבנן דאי אכיל ליה בעיניה בטלה דעתו אצל כל אדם ואי אכיל ליה על ידי פת וכיוצא בו ומשטר קא שטר ואכיל לא יבוא בשיעור שיאכל אותו כזית בכדי אכילת פרס. שהבנת התלמוד בכותח וחבריו לא דוקא הוא אלא בכותח לבדו מאי טעמא דאמרינן בגמארא דפרשנן הכא הולכך /הילכך/ כותח הבבלי וחביריו תערובת שיש בה כזית בכדי אכילת פרס וכן לא +ברכ"א: פרס הן ולא+ אמ' רבנן דבכותח אין בו כזית מהך טעמא ומהכא ראיה למבינים שהתערובת של כותח הבבלי וחביריו יש בה כזית בכדי אכילת פרס.
שו"ת רבי אברהם בן הרמב"ם סימן קיג
 
סואל /שאלה/ קאל פי אללולב +אמר בענין הלולב, ה' לולב פ"ז ה"ז+ ואם הוסיף או גרע פסול
 
אלגואב /תשובה/ אמר תקנו הספרים שדבר זה חזר בו ז"ל ותיקן הספר בידו כך, ואם הוסיף או גרע לא פסל. ושמענו מפי' ראיה חזקה מגמרא דסנהדרין בפרק ואלו הן הנחנקין +סנהדרין פ"ח ב'+ דגרסי' התם דאכי +ברכ"א: הא איכא+ לולב דעיקרו מדברי תורה ופירושו מדברי סופרים ויש בו להוסיף ואין מפרשין לחכם +עי' תשו' הרמב"ם עמ' ע"ט ובהערות שם+
שו"ת רבי אברהם בן הרמב"ם סימן קיד
 
סואל /שאלה/ לם אכתץ +למה נתיחדו+ שופר +רמב"ם ה' שופר פ"ב ה"ד+ ומגלה +ה' מגילה פ"ב ה"ה+ מצוות בכוונה והלא אמרו +פסחים קי"ד ב' וש"נ+ מצות אינן צריכות כוונה.
 
אלגואב /תשובה/ +ברכת אברהם סי' ל"ד: ואי קשיא לך מאי שנא שופר ומגילה משאר מצות, זו ודאי קושיא עמוקה היא, והיא על הגמרא לא על אבא מארי זלה"ה וכמה זמן נתקשית לי קושיא זו אחר פטירת אבא מארי ז"ל עד שאשכחת בה טעמא והוא שהמצות וכו' (ההמשך כלשון התשובה שלפנינו)+ המצות שאמרו אינן צריכות כוונה הן מצות שקיומן בעשיית מעשה, שגוף אותה העשייה היא המצוה, כגון אכילה וטבילה וקריאה וכיוצא בהן, אבל שופר ומגלה הואיל וגוף המצוה שמיעת הקול בעלמא היא כי לא מכוין מא /מאי/ קעבד מן המצוה. אבל טובל וכיוצא בו אם לא [כיון לבו כבר] +ההוספה עפ"י ברכת אברהם+ קיים בשעת עשייה. וכן נמי שומע מגלה כשומע שופר ותדע שלא הצרכנו קורא למגלה לכוון לבו לצאת אלא שומע בלבד אבל הקורא עצמו אין דינו חמור מקורא קרית שמע ואם כוון לבו לקרות אעפ"י שלא כוון לצאת יצא, ותפלה וקרית שמע הן דבור לפני מלך מלכי המלכים ב"ה וצריכין כוונה אחת.
שו"ת רבי אברהם בן הרמב"ם סימן קטו
 
שאלה אמר בפ' כ"ח שבת +בפרק כ"ח מה' שבת הי"ח+ אם ראה +לפנינו: אם ריבה זה האחרון+ זה האחר' יתר על הראשון אפי' בת"ק ופ' +לפנינו ברמב"ם: אפילו בחמש מאות ושמונים אמה בקרוב שומעין לו+ שומעין לו. מאחר שכבר בארנו זה בפרוש שבת, יעיין נא משם.
שו"ת רבי אברהם בן הרמב"ם סימן קטז
 
אחרת מניין שמתנה על מנת להחזיר שמה מתנה +סוכה מ"א ב' וש"נ+
 
תשובה ממה שנאמר +בראשית מ"ב ל"ז, אבל בבבא בתרא קע"ג ב' דרש ליה בערב קבלן דמשתעבד+ תנה אותו על ידי ואני אשיבנו אליך. והביאו ראיה על כך מן המעשה שהזכיר רבן גמליאל +סוכה שם /דף מ"א/ בכ"י נוסף: עיין במדרש הגדול, ואין ספק שהוספה מאוחרת היא+
שו"ת רבי אברהם בן הרמב"ם סימן קיז
 
תורינו הדרת יקרת צפירת תפארת מרינו ורבינו אדונינו נגידינו עטרת ראשנו מנהיג דורנו הודינו והדרינו אברהם הרב המובהק הפטיש החזק נר המערבי דגל הרבנים יחיד הדור ופלאו ממזרח שמש עד מבואו הנגיד הגדול נגיד עם ה' צבאות ירום הודו ויגדל כבודו.
 
חמשה שותפים עוסקים בחנות של צביעה ומשי בממונם ובמלאכתם למשך שנים. וכאשר נצרכו פעם אחת לסכום של חמשה עשר דינר הלוהו אותם אחד השותפים והניחו אצלם וכלם ידעו בו. וכאשר העריכו את החנות פעם אחת נמצאת החנות חסרה ובלי ספק [מחמת הפסד החנות] היתה עינם צרה בהשבת הסכום הנ"ל לבעליו. ויש מהם מי שכופר בו ויש מהם מי שמודה בו בגלוי אלא שהוא חס על כבוד הנשארים. יורנו אדוננו מהו אשר מתחייב בזה, ושכרו כפול מן השמים.
 
התשובה מי שהודה מהם, אחראי לחלקו אשר הודה בו ומי שכופר ישבע, ושבועתו: [אם כפר] בכל, ישבע שבועת הסת +רמב"ם ה' טוען ונטען פ"א ה"ג+ ואם יכפר במקצת, ישבע שבועה בתורה. וכתב אברהם.
שו"ת רבי אברהם בן הרמב"ם סימן קיח
 
שאלה מא יאמר הדרת יקרת צפירת תפארת כג"ק מרינו ורבינו אדונינו יחיד דורינו אדון בריתנו אברהם השר האדיר החכם המבהק יחיד הדור ופלאו ממזרח שמש עד מבואו ירום הודו ויגדל כבודו אמן.
 
בדבר ראובן שהיתה לו אשה ולה חצי בית שערכו ו' דינרים (שירשתו?) בית אביה. ובידה שטר המעיד לה שהבית קנינה בעדי ישראל לא בעדי הגויים. ולא פסק מלקנתרה ומלריב אתה עד אשר עשקה ולקח (הבית עם החצי) אשר בעדי הגויים ומשכנו על חוב שהיה עליו, סכומו ח' דינרים (בלא) הסכמתה. אחר כך מת ראובן ובא בעל החוב לתבוע מן האלמנה את החוב. האם חייבת היא לשלם את הסכום הנ"ל או לא. יורנו רבנו ושכרו כפול מן השמים.
 
ולפני פטירת ראובן היה החלק האחר של הבית הנזכר שייך לראובן על פי כתב בעדי הגויים. וכאשר קרב קצו כתבו למקצת ילדיו היתומים בעדי הגויים לא בעדי ישראל. ואם נתקיים בבית דין שהחלק שהוא קנין האלמנה ממושכן, האם יש לשלם את החוב מן החצי שהוא לאלמנה או מן החצי שכתבו לילדיו בעדי הגויים לא בעדי ישראל. יורינו רבנו ושכרו כפול מן השמים אמן.
 
והאם יש לשאר היורשים בחצי אשר כתבו ליתומים הגדולים ויחדו להם איזו זכות התלויה בירושה או לא. +קצת תמוה, אך הקריאה נראית לי בטוחה, הכונה בודאי: היורשים גדולים ואפשר לתבעם, אם יש בכלל מקום לתביעה, מה שאין כן בקטנים שצריך להמתין עד שיגדלו+ יורינו רבינו ושכרו כפול מן השמים אמן.
 
תשובה אם תקוים זכות קנין החצי לאשה בדיני ישראל יהיה קנינה לה ואינה מחויבת לשלם את החוב +עי' רמב"ם ה' אישות פכ"ב ה"ז וה' מכירה פ"ל ה"ד+ ומה שנוגע לחצי אשר כתב לילדים בדיני גויים +עי' תשו' הרמב"ם סי' רי"ב: ושטר הקניה הערבי לא נדון על פיו, ועי"ש המקורות שציינתי בהערות+ אם היה כתוב בו: הודה פלוני, כנהוג ברוב כתביהם, לא יעשה לפיו, אלא לבעל חוב לתבוע את חובו ממנו. וליורשים הרשות לטעון את הילדים בדבר החצי. ואם היתה כתיבתו בלי הודה, יבאר לנו השואל את זאת ולפיו נשיב תשובתנו. וכתב אברהם ברבי משה זצ"ל.
שו"ת רבי אברהם בן הרמב"ם סימן קיט
 
קצור דברי רבנו אברהם בן הגאון רבי' משה זצ"ל בתשובה לשאלות,,, אחרי המות.
 
אמר: ידוע אצל מי שעיין בחכמה הטבעית וסיגל דעת הפילוסופים בענין החומר והצורה וההויה וההפסד, שהפסד החומר אשר רומזים אליו איננו כליון החומר והפסדו אלא פשיטת הצורה אשר היתה בו ולבישת צורת אחרת. +עי' מורה נבוכים ח"ג פרק ח': כל הגשמים ההווים הנפסדים לא ישיגם ההפסד רק מצד החומר שלהן לא זולת זה אבל מצד הצורה ובבחינת עצם הצורה לא ישיגם ההפסד רק הם עומדים, וכו'+ כמו כן ההפסד הקורה לאדם עם המות איננו כליון מה שיש בו וחדלונו אלא הפרדות צורתו מן החומר שבו +עי' רמב"ם ה' יסודי התורה פ"ד ה"ט+
 
והצורה הזאת הנפרדת או סיגלה במצב חבורה לחומר שלמות ועמידה ברשות עצמה עד אשר לא תשאר זקוקה לשם מציאותה אל חומר, או לא סיגלה את זה.
 
ואם סיגלה את השלמות ואת העמידה ברשות עצמה שרמזנו לה, הרי היא תשאר אחרי הפרדה בלתי מחוברת לחומר, ויחדלו כל כחותיה שלא יתכן קיומם בלי כלי, ככחות החושיים ודומיהם, ונשאר ממנה העצם העומד ברשות עצמו שאינו צריך לשם קיומו לחומר, כמו השכלים הנפרדים. והבנת זה כמות שהוא היא קשה מאד כהבנת אמיתות ההפרדות כלה.
 
ואולם אם לא סיגלה הצורה האנושית עמידה ברשות עצמה, אלא עצמותה תלויה בחומר כדרך הצורות שלא סיגלו מציאות בלי חומר, הרי היא תחדל ותכלה עם המות ככליון החיות שאינן מדברות. זוהי דעתם בקצרה.
שו"ת רבי אברהם בן הרמב"ם סימן קכ
 
מה תאמר הדרת יקרת צפירת תפארת מרנו ורבנו אדוננו נגידנו אברהם הרב המובהק הפטיש החזק נר המערבי דגל הרבנים אור העולם ופלאו ממזרח שמש עד מבואו ירום הודו ויגדל כבודו.
 
על דבר איש אשר נשא אשה וישב עמה בערך שלש שנים, ומן הזמן אשר נשאה לא מצאה חן בעיניו בכל עניניה והליכותיה ולא בשום דבר מן הדברים. והוא איש עני לא הקנהו ה' מאומה ולא נתן לו אפילו סעודת ערב אחת. יורנו רבנו אם מותרת היא לשבת עמו והסבה המונעת [אותו] משבת עמה היא רוע תכונותיה עם קלות דעתה. יורנו אם מותר לו לתת לה את המגיע לה בשעורים בהיות ריוחו ופרנסתו מצער +עי' ה' אישות פי"ב הי"א ותשו' הרמב"ם סי' קפ"ב, קע"ז, ור"ג והמקורות שציינתי שם עמ' קע"ב בהערות+ ושכרו כפול מן השמים +התשובה חסרה+
שו"ת רבי אברהם בן הרמב"ם סימן קכא
 
מה תאמר הדרת יקרת צפירת תפארת מרנו ורבנו אדוננו הודנו והדרנו וצניף תפארתנו ומאיר דתינו נגידנו אברהם הרב המובהק הפטיש החזק הנגיד הגדול נגיד הזמן, צנצנת המן, נזר עם לא אלמן, יעזרו האל הנאמן, ויצליחו בכל מעשיו ובתהלוכיו אמן נצח סלה.
 
בדבר ראובן בן יעקב שנשא אשה וחלה מחלה קשה וכבר הוציא מתחת ידו כלים כמו דודי אבן ונחושת וזולתם. ונפטר וחיי לישראל שבק והניח אשתו הרה בששה חדשים ואת הכלים הנ"ל. וכאשר מת הגיש יעקב אביו תביעת הכלים אשר היו בבית ראובן בנו הנפטר, והאלמנה מבקשת למנעו מזה באמרה שהיא פרנסה את בעלה וטפלה בו במיני משקה ותרנגולות וכיוצא בזה. והזכירה גם כן שמשכנה מקצת הכלים על פרנסת הנפטר ונתחייבה בחובות בשבילו. ויעקב עומד ותובע והאלמנה מבקשת למנעו. יורנו כפי [הדין] ושכרו כפול מן השמים +התשובה חסרה+
שו"ת רבי אברהם בן הרמב"ם סימן קכב
 
מה יאמר הדרת יקרת כבוד גדולת קדושת מר' ור' אברהם השר הגדול בעם אל, חמדת כל בית ישראל, יהי שמו לעולם וכן יהי רצון.
 
בדבר ראובן ושמעון ולוי שהיו שותפים ולהם נקבע שכר שבוע שיקחו אותו כל שבוע. ואחד מהם עסק בעסקו לבדו, והשנים יושבים בחנות, אבל הלה משתתף עמהם בממונו בלבד. לאחר זמן נטלו השנים הנמצאים בחנות מעות לעצמם מחוץ לשכר השבוע שלהם. וכאשר שלמה שנתם ועשו חשבון והרויחו [ומצאו רוחם רוח] והיה לו עמהם מלוה של שלש מאות וששים ושמונה דינאר, אמר להם [נשאר אצלכם מה שנטלתם יתר על המותנה. השלימו לי אר,,,] +אר הוא אולי קצור של ארבע מאות דינאר (בנעט), מה שכתוב בגליון צריך לבוא כאן, אם כי אין התאמה מדויקת להמשך המשפט+ עשו אותם ארבע מאות דינאר ואני בשעה שאבוא לתבוע מכם את המעות אשר נטלתם מחוץ לשכר השבוע שלכם אעלה לכם בחשבון אותם השנים ושלשים דינאר. וכאשר בא לתבוע מהם זה אמר לא אעלה לכם בחשבון את ההוא כי לא לקחתיו מכם אלא בדרך הסכם. ואחד משני השותפים מודה בזה והשני כופר בו וטוענו בחלקו והוא ששה עשר דינר. יורנו ר' מהו אשר מתחייב בזה, ושכרו כפול מן השמים +התשובה חסרה+
שו"ת רבי אברהם בן הרמב"ם סימן קכג
 
בדבר ראובן ושמעון שלקחו מלוה מלוי בסך שלש מאות וששים ושמונה דינר, וישבו בחנות של בשמים עם שותף אחר בתנאי שראובן ושמעון ולוי יזכו בחצי הרוח והשותף האחר בחצי, ושראובן ושמעון שלקחו המלוה מלוי יקחו שכר יום כל יום ושלוי לא יקח שום שכר יום מן הרוח, אלא בסוף העסק יקח רוח שליש החצי, ויהיה זה ששית רוח החנות כלו הנותר אחרי שכר יום שלהם. וכאשר שלמה שנה והיו רוחיהם עודפים אמר מוכרח אני לקבל שכר יום. השנים עשו לו זאת. וכבר היו ראובן ושמעון לוקחים מן חחנות /החנות/ מעות מחוץ לשכר יומם. משום כך אמר להם לוי: הלא יש לי אצלכם שליש המעות האלה. אמרו לו: כן. אמר להם: אקנה מכם שכבר נעשה לי אצלכם מלוה של ארבע מאות דינר ס"ה. עשו לו גם את זה ונשארו שותפים במשך חדש /מכאן בשאלה קטע לא ברור למהדיר הספר עד סוף השאלה/ +התשובה חסרה+
שו"ת רבי אברהם בן הרמב"ם סימן קכד
 
נוסח כתב שנכתב אצל אברהם ביר' משה הרב הגדול ביר' מימון.
 
,,, והחבורים אשר התחלתי בהם אחר פטירת אבא מארי זצ"ל דקדוק פירוש התלמוד וספר הביאור לעקרי החבור +הזכירו רבי' בברכת אברהם סי' ח' קטע מההקדמה לספר זה בעצם כתב ידו של רבי' נמצא באוסף אדלר בספריה של ביהמ"ד לרבנים בניו - יורק+ עדיין לא מצאתי פנאי להשלימם, אבל חיבור אחד בלשון קדר וישמעאל חברתיו, ועל יסודי היראה והאהבה בניתיו, ומספיק לעובדי השם קראתיו, עזרני ה' והשלמתי חבורו ודקדקתי והעתקתי רובו ונעתק לארצות רחוקות מקצתו. ופירוש התורה ששמעת שמועתו, אמת כי התחלתי בו, ואלו הייתי פנוי מעבודת המלך ועסקים אחרים הייתי משלימו בשנה אחת או שתים אבל לא אוכל לכתוב בו אלא בשעות קטנות בין ימים רחוקים, שעדיין לא השלמתי דקדוק החבור הראשון +ספר כפאיה+ שאמרתי רובו שלם ונגמר ומעוטו הנשאר בקרוב בעזרת שמים יגמר, ומפני זה לא פירשתי מפירוש התורה שחברתי אלא קרוב מחצי ספר בראשית, אבל אני עוסק וכשאשלים דקדוק החבור ששלם רובו אשתדל בכל כחי להשלים פירוש התורה וגם פי' הנביאים והכתובים אחריו, אם יסייעוני מן השמים והמלאכה מרובה והיום והפועלים כדברי ר' טרפון +אבות ב' ט"ו+ ורבות מחשבות בלב איש ועצת ה' היא תקום, ואילו היה פירוש הפרשיות שפרשתי מועתק ומדוקדק הייתי משגר אותו אבל הוא עדיין צריך חזרה עליו ודקדוק לענייניו והעתקה לכתיבתו לא יהיה זה עד שאשלים פירוש ספר אחד מה' ספרי התורה ואולי לא יתאחר זה בעזרת איום ונורא, ואשגר אותו אליך אם לא יעכב אותי מקרה ופגע כי לא אדע מה יולד יום ולא שעה ולא רגע. ואם יהיו אגרותיך היקרים מגיעים אלי חדשים לבקרים גם אגרותי היו מגיעים אליך. ואתה שלום וביתך שלום וכל אשר לך שלום ושלומך ירבה ויגדל ויוסיף ואל יחדל וכן יהי רצון.
 
א' ת' ק' מ' ג' +תתקצ"ב /אלף מאתיים שלושים ואחד ושתים/+ ישע יקרב.
שו"ת רבי אברהם בן הרמב"ם סימן קכה
 
משאלות בן רבינו +הסי' קכ"ה - קכ"ט מכ"י ששון אהל דוד עמ' תקמ"א בכ"י שם עמ' קל"ו עד קמ"ד ישנו אוסף של קושיות על הרמב"ם עם התירוצים בצורת שאלות ותשובות כדרך לימוד התימנים, מלבד הכותרת משאלות בן רבינו אין שום רמז מתוך התשובות עצמן שהן מר' אברהם בן הרמב"ם, לכן נדפסו כאן רק חמשת הסימנים הראשונים לדוגמה+ אמר ז"ל +רמב"ם ה' איסורי ביאה פי"ב ה"כ+ מצרית מעוברת שנתגיירה בנה שיני /שני/ וג'. ואמר +שם, תיכף אחרי בנה שני, לפני השואלים היתה כנראה הוספה מדברי הרמב"ם+ מצרי שני שנשא מצרית ראשונה הולד שני. ובפרוש המשנה ממסכת קיד' +פי' המשניות להרמב"ם קידושין פ"ג מי"ב+ אמר וממה שראוי שתדע שמצרי שני שנשא מצרית ראש' הולד שלישי. אלו הן שתי דעות (סותרות).
 
תשובה זה מתאים. כי הכתוב אמר זה בלידה +דברים כ"ג ט': בנים אשר יולדו להם דור שלישי+ ומפאת הלידה הוא יהיה שני אבל מפאת החשבון הוא שלישי.
שו"ת רבי אברהם בן הרמב"ם סימן קכו
 
בשלשה דברים נכנסו ישראל לברית במילה וטבילה וקרבן +רמב"ם ה' איסורי ביאה פי"ג ה"א+ בתחילת מסכת,,, ים +מס' גרים פ"ב לפי רישומי האותיות אין מלת גרים מתאימה ועי' כריתות דף ט' א'+ ואולם מה שמאחר הכתוב את הקרבת הקרבן עד אחרי מעמד הר סיני, הכתוב שהוא: וישלח את נערי +שמות כ"ד ה', ועי' רמב"ם שם ה"ג+ כי שלשה הדברים היו לפני המעמד זהו מפני שיש בו זכר חטאם שהיה בו מן ההגשמה מה שהיה בו, ונתחייבו כליה, אלא שבקש עליהם רחמים אדון הנביאים.
שו"ת רבי אברהם בן הרמב"ם סימן קכז
 
,,, לרבותא,,, קדשים למעילה. רוצה לומר שמי שנהנה ממנה בשוה פרוטה מעל. כך מתבאר במסכת מעילה +דף י"ח א'.+ וכמו כן אם היה החלב הזה לנותר חייבים עליו משום נותר ואם אכלו איש טמא חייב עליו משום טמא שאכל את הקודש. וכמו כן אם נתפגל הזבח, כמו שנתבאר בזבחים, הרי מי שאכל מחלבו חייב. אבל בנוגע לדם הקדש אמר ואני נתתיו לכם על המזבח לכפר, לכפרה נתתיו לא למעילה +מעילה י"א א' וש"נ+ ואי אפשר שיהיה דם הקדש פגול כי הוא בעצמו מתיר. ואין לומר,,, והרי גם בדם יש מעוט אחד והוא מה שנאמר ואני נתתי לכם, ובא מיעוט ג' והוא מה שנאמר כי הדם הוא, כלומר שהוא נשאר עומד במצבו ואין נוסף לו אסור אחר. כבר אמרו +יומא ס' א' וש"נ+ חד למיעוטיה ממעילה וחד למעוטיה מטומאה וחד למיעוטיה מנותר +עי' ה' פסולי המוקדשים פי"ח הט"ז וי"ז+
שו"ת רבי אברהם בן הרמב"ם סימן קכח
 
אחרת אמר +רמב"ם ה' מאכלות אסורות פט"ו ה"ו+ נמצאת למד שכל איסורין שבתורה מין בשאינו מינו בנותן טעם, מין במינו, שאי אפשר לעמוד על הטעם שיעורו בששים או במאה או במאתים חוץ מטבל וחוץ מיין נסך ואמר במסכת ע"ז +פי' המשניות לע"ז פ"ה מ"ח: והוא עיקר נוהג תמיד שכל איסורים שבתורה בין במינו וכו'+ והעיקר שאין בו נדנוד של ספק הוא שכל איסורין שבתורה בין במינן בין שלא במינן בנותן טעם. וכמו כן אמר כך בספר המצות +מל"ת קצ"ד+
 
תשובה שיערו חכמים ואמרו דרך משל שבמינו גם כן שיעור ששים נותן טעם. ולפי זה נהגו בכל. והרמז אל שעור ששים הוא מה שנאמר ולקח הכהן את הזרוע בשלה מן האיל הואיל והיא מתבשלת עמו ואינה אוסרת האיל, והיא תהיה שיעור אחד מששים בהשערה +רמב"ם ה' מאכלות אסורות פט"ו הכ"א, ושם כתוב: ואינה אוסרת אותו+ כך מתבאר במסכת ערלה +פ"ב מ"ז, עי"ש בפיהמ"ש+ והרמז אל שיעור מאה הוא מה שנאמר בהרימכם את חלבו (את מקדשו) ממנו, וזה בתרומת מעשר והוא חלק אחד ממאה, וכאילו הוא אומר דבר שאתה מרים ממנו אם חזר לתוכו מקדשו +ירוש' ערלה פ"ב ה"א (דף ס"א ד'), רמב"ם ה' מאכלות אסורות פט"ו הט"ז+ ושיעור מאתים הוא ממה שנאמר ושה אחת מן הצאן מן המאתים ממשקה (בני) ישראל +פסחים מ"ח א', רמב"ם שם הי"ד+
שו"ת רבי אברהם בן הרמב"ם סימן קכט
 
אחרת ביצה שנמצא בה אפרוח שנשלקה עם ששים ואחת והיא +ה' מאכלות אסורות פט"ו הי"ט+ למה היה בזו חומרא (?) בעצמותה.
 
תשובה אמרו מפני שהיא בריה בפני עצמה חשובה עשו בה הכר והוסיפו בשיעורה +רמב"ם שם+ כבר הזכיר כל זה (מפורש). אבל השאלה הקשה היא למה שבא אחריו (?): ביצת עוף טמא שנשלקה עם ביצי עוף טהור לא אסרה אותן +שם הלכה כ'+ אבל הטהורה בשיעורה. תדע שהשליקה מרכבת את גוף הביצה ומוציאה תכונת זה (האפרח) האסור בשליקה. אבל ביצת הטמא אין קלפתה קשה כי אין בה אפרוח, אבל זאת (הביצה שנמצא בה) אפרוח כבר הקשה הטבע את קלפתה לשמירה בפני יציאת האפרוח.
שו"ת רבי אברהם בן הרמב"ם סימן קל
 
הנה אל ישועתי אבטח וכול' +ישעי' י"ב ב'+ אל הדרת יקרת תפארת כג"ק [מרנו] ורבנו אנטולי חכם דורנו מ,,, הרב המובהק החכם החזק האהוב הנחמד [ישמרהו] יוצרו ויאריך ימיו [ויתמיד] שלומותיו וטובותיו בר' יוסף הרב הנכבד החכם הגדול ז"ל מאת דורש [שלומו] הידוע באהבתו שומר בריתו (בט) [בטח] אברהם ברבי משה זצ"ל +השאר חסר+
