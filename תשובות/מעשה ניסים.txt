 
@שו"ת מעשה ניסים סימן א
אמר מורנו ורבנו ואדוננו אברהם בן אדוננו גאוננו מורנו ורבנו משה אור העולם קדוש ה' זק"ל. התבוננתי על קושיות הדרת כג"ק מרנא ור' דניאל החכם האדיר, אשר גלה לו השם הנסתרות, והתיר לו המנעולים בספר המצות, ותמהני על קושיותיו בכלל, מה הדבר אשר יכוון בהם. אם כונתו להוסיף בדרך הזה הנזכרת במצות מנינים אחרים, ולהסמיכם למניני אבא מארי זצ"ל בספרו, או כונתו להוציא מן המנין קצת מה שמנה ולהעמיד אחרים תחתיהם. ואם היתה כונתו להוסיף על מנינו, וא"כ יהיה המנין יותר על תרי"ג מצוות במנין רב, וזה לא יתכן. ואם היתה כונתו להוציא מן המנין קצת מה שמנה ולהחליפם באחרים, אז יתפלאו על זה בעלי העיון משתי פנים. אחת מהם, כי כל מנין שמנה ז"ל העמיד על הראיות הכוללות, אשר הזכיר בשרשים, עוד ראיות פרטיות מדבריהם וז"ל וזולתם בכל מצוה ומצוה ממצות המנוים. והפנים השנית כי אחרי שנתבאר לו [לר' דניאל] כפי מה שעלה במחשבתו, כי הראוי למנות הלל וזולתו בכלל המצות, יבאר לנו איזה מצוה מן המצות, אשר מנה [הרמב"ם] ז"ל נשליך נגדם, כדי לשמור המנין. ואם יחליף המנוים, מאד ארצה לידע, אחרי אשר נמנה קריאת הלל מצוה בפני עצמה, מה הדבר אשר נשליך כנגדה, אם קריאת שמע או תפלה. ואם נמנה שלש מצות באשת איש מה נשליך, אם איסור אחותו או בתו. אין זאת אך שהיתה הכונה להעמיד ספיקות ומבוכות בלבד, וזאת תהיה ללא תכלית. ולא אחשוב, כי הכונה הזאת תעלה בלב מי שרוצה ללכת בדרכי החכמים המעולים. ואחרי ההקדמה נשיב על ספיקותיו בשאלה שאלה בעזר האל.
כבר הקדים ז"ל בשורש הראשון, כי מצות דרבנן לא ימנו בכלל המצות, והביא ראיה באמרם +מכות כ"ג ע"ב+ תרי"ג מצות נאמרו לו למשה בסיני, וחייב מזה להפיל [מן המנין] כל מה שלא נתבאר בפירוש בכתוב, והקשה על מי שמנה קריאת ההלל ובקור חולים וניחום אבלים והלבשת ערומים. ועל זה השורש בנה ולא ימנה איסור ערל בעבודה ולא איסור פרועי ראש בעבודה מצוה בפני עצמה, מפני שהם אינם כתובים, אלא הלכה למשה מסיני, וכל הדומה +עיין פירוש המשנה לרמב"ם כלים פ' י"ז מ' י"ב שמפרש שדברי סופרים כולל גם הלמ"מ: ועיין רמב"ן שורש שני בסה"מ: ערל בעבודה - זבחים כ"ב ע"ב וי"ח ע"ב גמרא גמירי לה, ופירש"י מו"ק ה' ע"א מסיני: פרוע ראש בעבודה - סנהדרין כ"ב ע"ב, ותענית י"ז ע"ב פירש"י - הלכתא גמירי לה: מסיני.+ ואני רואה בעניות דעתי, כי לא יתחייב זה מדבריהם, כי הם לא אמרו כי אם תרי"ג מצות נאמרו לו למשה בסיני, ולא אמרו תרי"ג מצות כתב לנו משה בתורה, וכבר כלל הדבור בזה כל מה שהיא הלכה למשה מסיני, ולא הוציאו אלא התקנות והגזירות, אשר הוקבעו, כמו עירובין, וידים, וגזירות דיוסי בן יועזר, ודשמעון בן שטח ותלמידי שמאי והלל, +שבת י"ד ע"ב+ ומה שהוא ממינם. וכבר אמרו ז"ל +סהדרין /סנהדרין/ כ"ב ע"ב+ בפרועי ראש אשר יצא [מדרשת] ופרע לא ישלחו +יחזקאל מ"ד כ'+ הא מקמי דניתי יחזקאל מאן אמרה, ולטעמך הא דאמר רב חסדא דבר זה מתורת משה רבנו לא למדנו מדברי יחזקאל בן בוזי למדנו כל בן נכר ערל לב וערל בשר לא יבא אל מקדש וגו' מקמי דניתי יחזקאל מאן אמרה אלא גמרא גמירי לה ואתא יחזקאל ואסמכה אקרא וכי גמירי הלכה למיתה לאחולי עבודה לא גמירי. ועל כן לא יפלא מנין איסור ערל ואיסור פרועי ראש בעבודה בכלל, מפני שנאמרה לו למשה בסיני. וכן הלבשת ערומים לא יפלא שתהיה פירוש לאמרו ית' די מחסורו, +דברים ט"ו ח': ועיין כתובות ס"ז ע"ב+ והיא מצוה בפני עצמה, והוא פירוש מקובל, ופרסמו ישעיה ע"ה באמרו +נ"ח ז'+ כי תראה ערום וכסיתו: וכן הענין בבקור חולים וניחום אבלים, שיהיה פירוש מקובל ממשה, באמרו +שמות י"ח כ': ועיין ב"מ ל' ע"ב+ והודעת להם את הדרך וגו'. אמנם קריאת ההלל כבר אמרו ז"ל בפירוש שהוא דאוריתא בי"ח ימים, אך הרחיקו הלל דר"ח באמרם +תענית כ"ח ע"ב+ זאת אומרת הלל דראש חדש לאו דאורייתא. ואמרו ג"כ +פסחים קי"ז ע"א+ ת"ר הלל זה מי אמרו, ר' יוסי אומר אלעזר בני אומ' משה וכל ישראל אמרוהו בשעה שעלו מן הים, וחלוקין עליו חביריו לומר דוד אמרו, ונראין דבריו מדבריהם. אפשר ישראל שחטו פסחיהן ולא אמרו שירה וכו'. ואפילו לדעת האומר דוד אמרו לא ימנע שתהיה המצוה בהילול סתם, בלי הכרח שיהיה באלו המלות בלבד, אבל רצה יתעלה שיאמרו שירות ותשבחות במאורעות אלו באיזה מלות שיהיו, כמו שנתחייבו בזה הלוים על הקרבן. ומצות עשה בזה, הוא מאמר אדון הנביאים ע"ה +שמות ט"ו כ"א+ שירו לה' כי גאה גאה. וכבר באר, +עיין זהר שמות ל"ח ע"א שמפרש, כי כל המועדים החגים והשבתות הם זכר ליציאת מצרים+ כי כל המועדים הם זכר ליציאת מצרים, ונתחייב מזה ג"כ אשר נהללו ונשבחו ית' בכל זמן יתראה לנו גבורתו ונצחונו, וע"כ אמרו ז"ל כי ההלל בימי חנוכה דאוריתא, לא כי ימי חנוכה כתובים בתורה ומצות פרסומי ניסא, וסמכו אל מאמרו ית' ולא תחלל את שם אלהיך +ויקרא י"ח כ"א+, ואמרו +ספר א' אמור פרק ג'+ בפירושו משמע שנאמר לא תחלל אמור קדש, וע"כ נתחייב לפרסם הנסים בכל מקום שנעשו בו. ואמנם מה שהקשו ז"ל +שבת כ"ג ע"א+ היכן צונו להדליק אך הוא ליחד זה בהדלקת נר, וכבר יתכן שיהיה זה זולת זה, או שיספיק בקריאת הלל, והיתה התשובה מצוה לשמוע דברי חכמים מלא תסור. ולא נשארה קושיא אלא מה שמנו [ר"ל בהלכות גדולות] מגזרות ותקנות לבד לא זולת זה.
וכן מאמרו [של הרמב"ם] ז"ל בשרש השני, כי אין ראוי למנות כל דבר שנלמד בי"ג מדות שהתורה נדרשת בהן, או ברבוי, ואף כי הוא ז"ל לא ירחיק, כי י"ג מדות הל"מ, ושאר היוצא מדרכיהם הל"מ, אבל מה שנוכל לסמכו לאחד מהמדות נקראהו דאוריתא, ומה שלא יתכן לנו להסמיכו באחד המדות נקראהו הל"מ, ר"ל הלכה לבד. וראוי אז, כי כל מצוה, אשר נלמדה באחת מהמדות והיתה גוף מצוה נמנה אותה, מפני כי נאמרה למשה בסיני, אך אם היתה חלק מצוה אין ראוי למנותה, כמו מורא חכמים, אשר נסמך אל מאמר את ה' אלהיך תירא, +דברים ו' י"ג ועיין פסחים כ"ב ע"ב+ והוא חלק יראת ה', כי הוא ראוי עם היראה לכבודו ית' לירא את הלבבות אשר הוא שוכן בתוכם, כאשר יירא מכסא המלך לכבוד המלך. וכן הענין במאמרם +תמורה ט"ז ע"א+ אלף ושבע מאות הלכות קולין וחמורין וגזרות שוות נשתכחו בימי אבלו של משה וכו' לא היו ענינם מצות פרטיות, לאשר יאמר עליהם אם היו כזה הנשכחות כמה היו כולם, ואם נמנה כל דבר הנלמד בי"ג מדות יגיע המנין לאלפים רבים, כי תולדותיהם אמנם המה ענפי מצות, כי מצוה אחת תכלול ענפים רבים. אמנם כאשר נמצאם, כי המה המציאו גוף מצוה באחד מי"ג מדות ראוי למנותם, מפני שנאמרה לו למשה בסיני, ואין הבדל בין שיקראוה גוף תורה או לא יקראוה גוף תורה, מפני שאמרו +כריתות ה' ע"א+ אל תהי גזרה שוה קלה בעיניך שהרי בתו מאנוסתו וכו' לא התכוונו בזה אלא להודיענו כי כל הבא בגזרה שוה גוף תורה, ולפיכך שנו אותו המאמר בפגול ובנותר לעולם אל תהא גזירה שוה קלה בעיניך, שהרי פגול וכו', ושהרי נותר וכו': וכן מצות הנסקלין: ללמדנו, כי כל מה שהוא על תואר הזה הוא גוף תורה. ואין אנחנו מקושרין במנין תרי"ג מצות אך במה שכתוב בפירוש, כאשר כבר הקדמנו בדבורינו, כי המנין הוא למה שקבל משה מסיני, בין נכתב בפירוש או לא נכתב. והנה אמר [הרמב"ם] ז"ל בשורש הזה: +שרש שנים+ הראוי בזה הוא, כי כל מה שלא תמצאהו מפורש בתורה ותמצא התלמוד למדו באחד מי"ג מדות, אז אם בארו הם בעצמם ואמרו כי זה הוא גוף תורה, או כי הוא דאורייתא, אז ראוי למנותו, מפני שהמקבלים אמרו, כי הוא מדאורייתא: אמנם אם לא בארו זה ולא דברו בו, אז הוא דרבנן, מפני שאין שם קרא מפורש יורה עליו. ועם כל זה ראיתיו מונה +ל"ת ע"ו+ טבול יום ששימש במיתה, ולא אמרו עליו שהוא גוף תורה, ולא שהוא דאורייתא. אמנם תכלית מה שאמרו +סנהדרין פ"ג ע"ב+ רמז לטבול יום שאם עבד חילל מנין ת"ל קדושים יהיו לאלהיהם ולא יחללו, אם אינו ענין לטמא דנפקא ליה מן וינזרו תנהו ענין לטבול יום ויליף חילול מתרומה מה להלן במיתה אף כאן במיתה. אף כי פשט הכתוב לא יורה על טבול יום, אבל יורה על חילול דעריות, ולשון הספרא +ריש פ' אמור+ ולא יחללו +ויקרא כ"א ו'+ להגיד מה גרם, ר"ל להורות על מה שבא אחריו והוא הנאמר +שם ז'+ אשה זונה וחללה וגו'. והוא ז"ל לא מנה ולא יבואו לראות כבלע, +במדבר ד' כ'+ מפני שאמרו חז"ל +סנהדרין פ"א ע"ב+ רמז לגונב את הקסוה ולא יבואו לראות כבלע, אמר ז"ל +בשרש השלישי+ ודי באמרם רמז, ואם כן מאי שנא טבול יום.
התשובה, אמנם חשבת - יהדרך האל - באמרם ז"ל +מכות כ"ג ע"ב+ תרי"ג מצות נאמרו לו למשה בסיני, כי המה רצו בזה כל מה שנאמר לו למשה בסיני, ועל כן יכלול המאמר כל מה שהוא הלכה למשה מסיני, והמחשבה הזאת לא נכונה, ודבור לא יתקיים. כי לפי מחשבתך לא יתכן לברר קצתם מקצתם, אבל נתחייב לפי זה למנות כל דין אשר שרשו מקובל מאדון הנביאים ע"ה, ויתוסף א"כ כל מצות דרבנן, +הכוונה לדברי סופרים ע"פ הגדרת הרמב"ם בשרש שני, ובכללם הלמ"מ+ זולת התקנות והגזירות, על מנין אשר מנאו [הרמב"ם] ז"ל, כי אינני חושב כי אתה תדמה, שראוי למנות המקובל ולדחות המפורש. וכבר נעמיד החלוקה על שלש חלוקות, וזה, כי מאמרם ז"ל תרי"ג מצות נאמרו לו למשה בסיני לא ימלט משיהי' הרמז להמפורש ומה שישיגה זולת המקובל, או למקובל זולת המפורש, או לשניהם יחד. ואמנם החלוקה האחת, שיהיה הרמז להמקובל זולת המפורש, לא אראה כי מי שיש לו ציור שלם בדמיונו יחשוב כזה: ואמנם החלוקה השנית, והוא שיהיה הרמז להמפורש והמקובל יחד, זה לא יתכן, כי העמידו המספר על תרי"ג, אשר הוא המפורש, ואשר ישיגהו ויספיק במנין הזה כי כאשר בארם [הרמב"ם] ז"ל, ואשר יעבור על זה למותר המה במנין. ולא תשאר א"כ אלא חלוקה אחת, והוא אשר יהיה הרמז להמפורש ואשר ישיגהו כשטת [הרמב"ם] ז"ל, וזה היקש ברור ומופת חותך להמבין דרכי ההיקש ויודעם. ומהשורש הזה יתבאר בטול כל או רוב קושיותיך על השרשים האלה וענפיהם, אשר לא ידע תועלתם ואמיתתם אלא בעל שכל רב.
אמנם מה שהתחלת בו - ירוממך האל - קושיתך מן אשר הוא ז"ל לא מנה איסור פרוע ראש בעבודה, הנה ה' יודע, כי אני נבוך בדבור הזה, כי הוא ז"ל כבר מנה במצוה קס"ג +כן הוא במקור הערבי: מאיה תלתה וסתון: ובתרגום בטעות קס"ו: והגר"ח העליר בסה"מ שלו פתח דבר ע' כ"ד הערה /ו'/ הוטעה ע"י התרגום ולא שם לב למקור הערבי+ ממצות לא תעשה, וכן ביאר ג"כ זה בפירוש בפרק הראשון מהלכות ביאת מקדש בספר עבודה, ושם בהתחלת ההלכה מנה שלא יכנס לו +לפנינו: בו+ כהן פרוע ראש ובפרק ראשון +הלכה ח'+ אמר כהן שגדל שערו וכו' מה שתויי יין במיתה אף מגודלי פרע במיתה וכו'. ומאד אני תמה איך תחשוב - ישמרך האל, - כי זה מהמקובלות ולא מפורשת התראה, אחרי שהזהיר יתעלה במקרא מפורש משלוח פרע, יתחייב עוד לפרש אזהרתו ממנו בשעת עבודה? הלא האזהרה בכלל אינה אלא בסיבת העבודה, ר"ל אזהרת ההכנסה בתכונה הזאת למקדש, כאשר ביאר, או אזהרת גדול פרע בכלל, הוא בסיבת העבודה.
אמנם הלבשת ערומים לא ידעתי אם בדבריך בזה נדע יותר זולת מה שביארו [הרמב"ם] ז"ל, כי זה הוא פירוש למאמרו ית' די מחסרו, +דברים ט"ו ח'+ והפירוש אין ראוי למנותו, אין הבדל אם המה דברי תורה, או נוסח דברי נביא, או פירוש מקובל, או נולד בהקש, כי מפני שהוא פירוש לאיזה מצוה, וזאת המצוה כבר מנה, +עשה קצ"ה+ מה יכריחנו למנות פירושה, והפירוש לא בא אלא לבאר הנתפרש. ובזה ג"כ יתבאר לך תשובה למחשבתך, שראוי למנות פירוש והודעת להם, +שמות י"ח כ' ופירושו ב"מ ל' ע"ב+ אף אם נודה שהוא פירוש אמיתי, ולא על דרך אסמכתא. וכבר ביאר בשורש השני התרת הספיקות אשר נפלו במנין ביקור חולים וניחום אבלים ודומיהם, ולא ראיתי צורך להוסיף על דבריו.
אמנם, אשר חשבת על הלל כי הוא דאורייתא, מפני שאמרו +תענית כ"ח ע"ב+ זאת אומרת הלל דר"ח לאו דאורייתא, לא יתכן פירוש אחר לזה המאמר, אך כי הימים המחוייבים בהלל הם מדרבנן אשר התורה חייבה לשמוע לדבריהם, אין הלל דר"ח בכלל, כי הקריאה בו הוא מנהג, ולא חייבונו בקריאתו, וע"כ אמרו הלל דר"ח לאו דאורייתא. ואם אינו כן יביננו בעלי החכמה השואתם +שם /תענית כ"ח ע"ב/+ בין שמנה עשר יום בזמנים אלו ובין כ"א יום בגולה, כי המה לא הרחיקו מהיות דאורייתא, כי אם הלל דר"ח לבד: וכי אין זה תימה, כי הימים אשר הם חול מן התורה יחוייבו מן התורה בקריאת הלל. ועם כל זה יוכרח לומר כן מי שרוצה להוכיח חיוב שאר הימים מדאורייתא, בעבור שלילת ימי ר"ח מדאורייתא. אמנם הכרחתך - יורך האל, - כי הלל דחנוכה דאורייתא, בעבור כי ימי חנוכה הם הימים אשר נראו בו נצחונו וגבורתו ית', והשורש הזה עם כל טרחתו וחולשת סמיכתו ובכל העקשות אשר בו, בלי ראיה והקש יורה עליו, יכריח ג"כ לומר, כי לא הלל חנוכה לבד הוא מן התורה, אבל גם בכל יום אשר הראה אלקים בו לישראל נצחונו וישועתו כולם מחוייבים מן התורה בקריאתו, כמו כל הימים הנזכרים במגילת תענית. כי סמיכתך בחיוב הלל בחנוכה מן התורה אמרת, כי הם ימים אשר נראו בו נצחון האומה והוראת גבורת האל ית' שמו, וא"כ מחוייבים כולם, ואין בהם ברירה. ואם ימהר מי אשר לא יבין דקות תשובתינו וזוהר ראיותינו להשיב עליהן ממאמרם +ר"ה י"ח ע"ב+ בטלה מגלת תענית זולת חנוכה ופורים, נשיב לו, כי זה החיוב אשר חייבנו בו לטוען לפי דעתו, עליו לפסוק כי תהיה קריאת ההלל באותם הימים וזולתם ג"כ חיוב מן התורה, מכיוון שהם ימים נגלתה בהם יכולת לאל וישועה לאומה, ולא יפול מה שהוא חיוב מן התורה ע"י זה שהם ז"ל בטלו מגלת תענית, כי החכמים אין ביכולתם לבטל מצות התורה +עיין העמק שאלה לנצי"ב שאילתא כ"ט אות א' שהשיב כן על דברי החת"ס.+ ואם קריאת הלל חיוב מן התורה בהרבה מימי השנה, א"כ נחייב לומר הלל ברוב או בכל ימי השנה, כי הוא עושה נפלאות עמנו בכל זמן וזמן, וא"כ יפלא מאד איך אמרו +פסחים קי"ח ע"ב+ האומר הלל בכל יום הרי זה מחרף ומגדף. אכן אין זה אצלי אלא מחשבות הבל והאומרם יאשם ואף אם נודה למחשבה הזאת ונאמר, כי נתחייב מן התורה בשבח סתם, עם כל זאת לא יקשה עלינו, כי אנחנו כבר מנינו +עשה ה'+ חיוב מצות תפלה, וענין חיובה כולל שבת והגדלה ובקשה וכדומה, והשבח הוא ענף מחוב התפלה, ואין פנים למנותו מצוה לעצמו. הנה כל זאת הוא ע"ד ההשלמה, אשר אינו ראוי להשלימו ולהודות לדבר בטל, כאשר כבר הקדמנו לבארו.
והתבוננתי על כל מה שאמרת על מה שיסד ז"ל בשורש השני והשלישי, ולא מצאתי בכל האריכות ענין, חוץ ממה שנתבאר לפני זה, זולת התמיהה על שמנה +ל"ת ע"ו+ טבול יום ששימש, ולא מנה גונב את הקסוה, אף שנשתוו שניהם בהוצאתם במלת רמז +סנהדרין פ"ג ע"ב, ושם פ"א ע"ב.+ ואמנם לו התבוננת - יעזרך האל - על מלותיך אשר כתבתם ונוסח לשונם אשר הבאת, היתה נראה אליך תשובתך ונפלה ממך התימה. וזה, כי טמא ששימש מצורף להיותו יוצא ברמז מלשון הכתוב עוד פרסמו המקבלים ואמרו בו, +שם פ"ג+ כי הוא מכלל מחוייבי מיתה, וזה הוא מופת ברור כי הוא מן התורה, כאלו אמרו שהוא גוף תורה, כי מה שהוא מדרבנן אינו חייב מיתה ואינו צריך בגונב את הקסוה כי אם עיון ודקדוק בדבריו ז"ל בטרם נמהר להשיג ולהסתפק עליו, כי הוא ז"ל אמר בשורש השלישי וז"ל ואף כי כבר נאמר רמז לגונב את הקסוה ולא יבואו לראות וכו', הנה די במאמרם רמז, כי פשט הכתוב אינו כן, ואינו ג"כ מכלל מחוייבי מיתה בידי שמים עכ"ל. וכאשר מנה טבול יום ששימש ביאר, +ל"ת ע"ו+ כי לא רצה בו מקרא מפורש אך פירוש מקובל, וכפל שהוא מן מחוייבי מיתה, בכדי שיהיה זה הפנים המחייבים למנותו. וכבר נתברר ספיקותיך עליו בזה.
@שו"ת מעשה ניסים סימן ב
אמר ז"ל בשורש השלישי מספר הזה, כי מצוות שאינן נוהגות לדורות אין ראוי שימנו בכלל תרי"ג מצות. והביא ראיה ע"ז ממה שסמכו המנין +מכות כ"ג ע"ב+ על מאמר התורה +דברים ל"ג ד'+ תורה צוה לנו משה, ומנין תורה תרי"א, והשלימו המנין באנכי ולא יהיה לך, אשר לא הצריכו למשה. ומפני שהכתוב אמר בסופה מורשה, הורה, כי זה המנין למצות תמידיות ומורשות. ועוד מהסמכתם +מכות כ"ג ע"ב+ מנין מצות עשה במנין אברים ומנין ל"ת במנין ימי השנה, וע"כ טען על מי שמנה בכלל המנין ולא יבואו לראות כבלע, +במדבר ד' כ'+ והיא אינה מחוייבת לדורות, וכן לא יעבוד עוד +במדבר ח' כ"ה.+ וכשמנה ז"ל לשטתו תמחה את זכר עמלק +עשה קפ"ח מהכתוב דברים כ"ב י"ט+ והחרם תחרימם +עשה קפ"ז מהכתוב דברים כ' י"ז+ אמר, ואולי יחשוב החושב שהיא מצוה שאינה נוהגת לדורות כי הז' עממים כבר אבדו, הנה זה יחשוב מי שלא נתברר לו ענין נוהג לדורות ואינו נוהג לדורות, אבל כל צווי אשר תשלם בעשיתו איזה תכלית, +לפנינו: כי הציווי שנשלם בהגיע תכליתו+ ואין עשיתו תלוי בזמן, לא יאמר בו אינו נוהג לדורות. ואמר עוד ז"ל, +עשה קפ"ז+ וראוי לך שתבין ההבדל בין המצוה ובין הדבר שנצטוו עליו, כי כבר יתכן שתהיה מצוה נוהגת לדורות, והדבר שנצטוו עליו נתבטל בדור מן הדורות, +לפנינו משובש - ועיין ר"ח העליר ע' פ"ב הערה /ו'/+ עכ"ל. ואם נתבונן על מצות ולא יבואו לראות ומצות לא יעבוד עוד, נראם יותר ראוים מן מצות תמחה את זכר עמלק ומצות החרם תחרימם. כי מצות החרם ותמחה אין הבדל ביניהן ובין וכתבת על האבנים +דברים כ"ז ח'+ ומצוות ברכות וקללות, +שם כ"ז י"א ולהלן+ כי אלה שתיהן ג"כ אינן תלויות בזמן, ותליתן במקום כבר יהיה כתלית הקרבנות במקדש, ואכילת מעשר, ודומיהם. אך כאשר וכתבת על האבנים ומצות ברכות וקללות, כאשר נשלם תכליתם בדור מן הדורות, נפל החיוב בדור אשר בא אחריו, כן הוא מחיית זכר עמלק ומצות החרם הז' עממים, אשר נשלמו בדור מן הדורות, נפל החיוב מהדור הבא אחריו. אך לא כן הוא לא יבואו לראות הוא מחויב בכל זמן שיהיה הכרח לשאת את הארון וכלי הקודש, יתחייב הכסוי שלא יבואו הלוים לראות, וכן מחוייבים שלא ישאו אותם אך מי שהוא פחות מחמשים שנה כאמרו ולא יעבוד עוד. וכבר חייב הוא ז"ל למנות +עשה ל"ד, מהכתוב במדבר ז' ט'+ בכתף ישאו והצווי הזה נקשר עם לא יבואו לראות ובלא יעבוד עוד, כאמרו +במדבר ד' ה'+ ובא אהרן ובניו בנסוע המחנה והורידו את פרוכת המסד /המסך/ וכסו בה את ארון העדות, וכאשר מצות בכתף מצוה כן המה השתים, ואף כי כבר בטלו בבנין המקדש, כי בבטילת הנשיאה, שאין צורך עליה בטלה. מצורף לזה, כי המצות האלו יסכימו למה שתאר [הרמב"ם] ז"ל +כלשונו במצוות עשה קפ"ז+ הדבר אשר נצטוו עליו כבר בטל בדור מן הדורות. והבטול היה במנוחת הארון בבית העולמים. ואין להוכיח ממאמרם ע"ה +חולין כ"ד ע"א+ בענין פסלות הלוויים, במה דברים אמורים במדבר אבל בשילה ובית עולמים אין נפסלין אלא בקול וכו', כי אלו המצות כבר בטלו, כי כאשר היה תחת יריעות בין הקרשים נתחייבו הלוים בג' עבודות, הא' משמרת אהל מועד, הב' הנשיאה מן בכתף ישאו, והג' אמירת השיר כנאמר +דברים י"ח ז'+ ושרת בשם ה'. ומתנאי נשיאת כלי הקודש, אשר לא יהיה יותר מבן חמשים, וכאשר נפטרו מן הנשיאה בזמן המנוחה והנחלה, אשר לא היה בין הקרשים, ולא נפסל הלוי בשתי העבודות הנשארות, אך מה שאפשר להפסיד והוא שנוי קול, והשוערים גם בקול לא נפסלו, כי אינם צריכים לו, וזה כוונו באמרם אבל בשילה ובית עולמים אין נפסלין אלא בקול, ר"ל בעבודתם בשילה ובית עולמים אין נפסלין אלא בקול, ואם היה צורך לנשיאת הארון ואז ינשאום הכהנים כאשר זכרו, +עיין הוכחות הרמב"ם מ"ע ל"ד: ועיין הרמב"ן בשרש ג'+ אך פחותים מחמשים שנה, וכן איפשר שיבואו לראות זולתם +וע"כ החיוב לכסות.+ וממה שיחדו שילה ובית עולמים ראיה, כי זה שאמרו במדבר לאו דוקא, אלא כעין מדבר, אשר המה גלגל ונוב וגבעון ואילו היתה המצוה מיוחדת למדבר לבד היה אומר בד"א במדבר אבל משנכנסו לארץ אין נפסל אלא בקול, וזה ברור +עיין זבחים קי"ב ע"ב.+ ועוד כבר מנה ז"ל +עיין בתשובה+ לא תוכל לזבוח את הפסח +דברים ט"ז ה'+ במצות לא תעשה, וזה אצלו בשעת היתר הבמות, ואין ספק כי המצוה הזאת בטלה בבנין המקדש וקידוש המקום, אשר הוא אפילו לעתיד, ולא נשאר אחר קדושתו היתר, ונעשית שחיטת הפסח בחוץ כשאר כל הזבחים שהן בכרת ואין כאן לאו מיוחד. ואם מנה ז"ל בעבור שנמשכה האזהרה אפילו בשעת איסור הבמות, וע"כ אמר ז"ל בספר הקרבנות +ה' קרבן פסח פ"א ה"ג+ מפי השמועה למדו שזו אזהרה לשוחט בבמות יחיד אפילו בשעת איסור במות, אמנם כבר יקשה ע"ז, כי אז הוא איסור כרת בכלל כל הזבחים, כמו שהקשו בתלמוד ירושלמי +מגלה פ"א הי"א+ על דברי הברייתא מנין לשוחט את הפסח בבמת יחיד בשעת איסור במות - בכרת בכלל הזבחים - שהוא בלא תעשה, שנ' לא תוכל לזבוח את הפסח וגו', מתמהי עלה ענוש כדת ואת אמ' הכין, ונזקקו אל העמדת זאת הברייתא בשוחטו משש שעות ולמעלה שלא לשמן בשעת היתר במות, ולמה הוא אומר בשעת איסור במה, בשעת איסור במתו. וזה הענין אשר הלכו אחריו בפרק פרת חטאת +זבחים קי"ד ע"ב+ לדחות דברי רבה, ונשאר אז לא תוכל וגו' מיוחד לשעת היתר במות, ולא נוהג לדורות, כי אין צורך בשעת איסור הבמות, כי אז נכנס בכלל הזבחים.
התשובה אין צורך להביא שנית דבריו ז"ל אשר הבאת - ישמרך האל - להשיב עליהם, כי די בסתירת אלו הספיקות להבין ההבדל אשר בין אלו המצות, אשר נעלמו ממך הבדלם. וזה, כי אמרת, אשר אין הבדל בין מצות החרם ותמחה, ובין וכתבת על האבנים, ומצות ברכות וקללות, כי הם ג"כ אינם תלוים בזמן ותלייתם במקום כבר יהיה כמו תליית הקרבנות במקדש ואכילת מעשר ודומיהם, והוא מאמר ראוי להתנצלות, מפני דקות ההבדל אשר בין שני מיני המצות, אשר חשבת להשוותם. וההבדל ביניהם, כי מצות וכתבת וברכות וקללות, ואף כי לא פירש בתלייתם בזמן, עכ"ז נתלו בזמן מיוחד בהכרח, כי כבר נתלו בהכנסתם למקום, אשר נגבל זמן הכנסתם, וכבר נתלו בזמן מיוחד בהכרח, זולת זמן אחר, כי נקשרו בעברם את הירדן, ועברם הירדן נקשר בימי יהושע, ככתוב +דברים ל"א ג'+ יהושע הוא (העובר) [עובר] לפניך, ואין כזה תמחה והחרם. ועוד, כי הברכות והקללות, והכתיבה על (אבני) [אבנים] (המזבח) בטל חיובם בעשיתם פעם אחת, בזמן רשום להם, ולא נשנה חיובם בהמשך הזמן עד שנאמר כל מה שנתקבצו ישראל בזה המקום, יכוין החוב הזה עליהם +ר"ל ולא ניתן חיובם כך, שנוכל לאמר שאם יתקבצו שם עוד פעם יצטרכו לקיימם+ ואין כזה החרם ותמחה הלא תראה יהושע כבר קיים מצות החרם כמה פעמים בכל מערכה, והחיוב נשאר על מי שבא אחריו, עד הדור אשר בימיו כלו. ולו נשער, כי בימינו, או בימים הבאים לעולם ועד מציאת אחד מן שבעה עממים יהיה החיוב חל. וכן הענין בתמחה את זכר עמלק שוה. ואין הדין כזה בוכתבת על האבנים, או ברכות או קללות, אשר בטל חיובם במעשה יהושע ואנשי דורו, ואף כי הר גריזים והר עיבל קיימים, וגם אבנים בעבר הירדן נמצאים. ומזה יתברר התרת הספק, אשר עלה לך, באמרך ותלייתם במקום כבר יהיה כתליית הקרבנות במקדש ואכילת מעשר, ודומיהם. כי הקרבנות חיובם בזה המקום חל במציאותו תמיד, ואפילו בזמן חרבנו, לולא מניעה אחרת, כמו שאמרה המשנה +עדיות פ"ח מ"ו - ולפנינו: אע"פ שאין בית+ שמעתי שמקריבין אע"פ שאין שם בית וכו'. ומכאן יתבאר לך עוד בטול המצות הקשורים במשכן, אשר הוא בזמן מיוחד זולת זמן, כי כבר נאמר +דברים י"ב ט'+ כי לא באתם עד עתה אל המנוחה ואל הנחלה, ואין ספק כי בביאתם לבית העולמים בטלו החובות התלוים במשכן, אף אם ימצא, ואין כזה תמחה והחרם, אשר המה חובות במציאות ז' עממין וזרע עמלק תמיד, ולא תלוי זה בזמן מן הזמנים. ולזאת הכונה אשר בארנוה רמז ז"ל באמרו +עשה קפ"ז+ כי הדבר אשר נצטוו עליו כבר אבד, ורצה לומר, כי סבת בטול המצוה הוא העדר הנושא אשר עליו המצוה, לא בטול המצוה במציאות נושאו ושינוי הזמן וקורותיו.
אמנם הספק, אשר הוא ז"ל מנה +עשה ל"ד+ בכתף ישאו, אין ספק, כי לא בביאתם לבית עולמים ומנוחת הארון בקדש הקדשים בטלה המצוה, כי כבר מבואר בכתוב מציאת המצוה בזמן אשר גנז בו יאשיה הארון ככתוב +דברי הימים ב' ל"ה ג'+ ויאמר ללוים המבינים לכל ישראל הקדושים לה' תנו את ארון הקדש בבית אשר בנה שלמה וכו': וכזה תתראה המצוה ג"כ בחזרתו לקדש הקדשים בימות מלך המשיח מהרה יגלה. ולא נמנע העברת הארון מקדש הקדשים בקצת המקרים בעבר ועתיד, באשר ראינו +שמואל א' ד' ד'+ ישראל נשאהו משילה בימי עלי למקום המלחמה, ויורינו ע"ז דברי יאשיה, +דברי הימים ב' ל"ה ג'+ אין לכם משא בכתף עתה וכו', וזה לי לאות, כי עד זה הזמן היה להם משא בכתף, וכן יהיה לעתיד לבא. אך ולא יבואו לראות בטול [מצותו] ברור מכמה פנים. ראשונה, כי הכתוב הזה אינו עטוף לנשיאת הארון עד שיהיה דבוק במציאותו, אבל עטוף לנשיאת כלי הקדש, אשר המה הארון והשולחן והמנורה ומזבח הזהב ומזבח הנחושת וכליהם, ונשיאות כל אלו הכלים כבר בטלו בבנין המקדש בלא חלוף חוץ מהארון, כאשר בארנו +עיין מנחת חינוך מצוה שע"ט שתמה על הרמב"ם ובעל החינוך שייחסו מצוות בכתף ישאו רק לארון, ולא לשאר כלים, ומכאן תשובתו+ ועוד ראיה נוספת על הנראה מהכתוב כי המצוה מיוחדת בכל כלי הקודש ממאמרם +סנהדרין פ"א ע"ב+ רמז לגונב את הקסוה מנין ת"ל ולא יבאו לראות, ואין ראוי לאומר שיאמר אחרי כי הארון מכלל הכלים הנשואים, ונשיאת הארון לא בטל לפי דברינו, וא"כ אזהרת ולא יבואו לראות ג"כ קיימת, כי הכתוב המזהיר אמר +במדבר ד' כ'+ ולא יבואו לראות כבלע את הקדש, רומז לזאת הצורה מהכסוי הבטל גם מהארון, אף כי נשיאותו לא בטלה, כי אמר בכסוי הארון +שם ה'+ ובא אהרן ובניו בנסוע המחנה והורידו את פרוכת המסך וכסו בה את ארון העדות וכו', וידוע כי בנין בית המקדש לא יעלה על הדמיון מציאת זאת הצורה. ועוד, כי האזהרה הזאת לא רצתה אך במקום שנצרכו הלוים לנשיאה כמו שאמר +שם ט"ו+ וכלה אהרן ובניו לכסות את הקודש ואת כל כלי הקודש בנסוע המחנה ואחרי כן יבואו בני קהת לשאת ולא יגעו אל הקודש ומתו, ונשיאת הלוים כבר בטלה ברבוי הכהנים, כאשר בארו ז"ל, ואין פנים א"כ לזה הציווי התלוי בלוים, כי אינם נושאי הארון. אמנם פירושך במאמרם ז"ל +חולין כ"ד ע"א+ אבל בשילה ובית עולמים אין נפסלין אלא בקול, והוצאת מצורת הבנה בזה חיוב מנין ולא יעבוד עוד, ודי לך הפסדו, כי מן [נוסח] דבריו אות על בטולו, כי אתה אמרת כי דבריהם ז"ל במדבר לאו דוקא אלא כעין מדבר אשר הוא גלגל ונוב וגבעון, ואף אם נודה לזה הפירוש, אשר אין להודות לו, אחר בית עולמים אין נפסלין אלא בקול, ודאי כי לא נשאר מדבר ולא כעין מדבר, +ר"ל אחר שהוקם בית עולמים שבו נתקיים אין נפסלין אלא בקול אין יותר מדבר והוא משכן, ולא כעין מדבר והוא נוב וגבעון, כפי שפירש בשאלה+ וזה ברור, ואין צורך להאריך בו. וכבר נתבאר ההבדל בין המצות אשר חשבת, כי אין הבדל ביניהם, ונתאמת הבדלם במה שבארנו.
אך מה שאמרת, כי הוא ז"ל מנה במצות ל"ת לא תוכל לזבוח את הפסח וכו', והנסמך לזה, איני צריך להשיב על דבריך התמוהים, זולת כי הוא ז"ל לא מנה זה בכלל מצות, ולא חשב מעולם, לא בספר מצות, ולא בהתחלת ספר מדע, ולא בהלכות קרבן פסח, ולא באיזה מאמר במאמריו. ויש לחשוש כי אתה - יערה עליך רוח אלקים יתע' - באת לכלל ספק ממאמרו בהלכות קרבן פסח, +פ"א ה"ג+ אין שוחטין את הפסח אלא בעזרה וכו', כי זה יתחייב, שזאת האזהרה היא אצלו מכלל המנין, הלא היה לך להתבונן - יעזרך האל - בלוח המצות אשר הזכיר בתחלת הלכות אלו, אשר העמידם בשש עשרה מצות, וזאת האזהרה אין מכללם. ואיך לא התבוננת, כי צורת המאמר יורה, כי הוא דבר מדין הנוהג בזמן העבר ומשפטו איך היה, כי הוא אמר אף בשעת היתר במות לא היו מקריבין את הפסח בבמת יחיד, אלא בבמת צבור ומי שהיה מקריבו בבמת יחיד לוקה כאילו הקריבו בשוק, שנא' לא תוכל לזבוח את הפסח באחד שעריך וכו' מפי השמועה למדו וכו', וא"כ אין זה כ"א טעות ושגגה לחשוב כי האזהרה היא מכלל המנין, ופירוש כזה הוא לבר בי רב. ולא עוד, כי אף הנוסח אשר אין בו קושיא אינו כהעתקתך, כי אתה הבאת להמשך מאמרו מפי השמועה למדו שזו אזהרה לשוחט בבמת יחיד אפילו בשעת איסור הבמות, ונוסחתו ז"ל היא אפילו בשעת התר במות. +עיין בברכת אברהם סי' ו' (יועתק אי"ה לפנינו לה' קרבן פסח פ"א ה"ג) שהיתה לפני ר' דניאל /הבבלי/ הנוסחא הנכונה ברמב"ם, וצ"ע ועיי"ש עוד כל הענין+ וכמה גדול חטא העתקת נוסחותיכם, כי לו היתה העתקה נכונה לא יתכן פירושה החד, וכ"ש בהעתקה משובשת, וכבר הארכנו בזאת השאלה, ונבא למה שאחריה.
@שו"ת מעשה ניסים סימן ג
אמר זצ"ל בשורש השביעי מזה הספר, כי אין ראוי למנות פרוקי המצות, +אמר ב"ג =בער גולדבערג= בערבי יש כאן מלה: פקה ותפקה, אשר אין בעברי מלה לתרגם אותה ובספר המצוות שלפנינו [תרגום אבן תבון] יש תחתיה: דקדוק ובסה"מ כ"י מתרגום אבן איוב, אשר בידי השרים גינסבורג בפריס תרגם: תלמוד, והוא יותר נכון למלה הערבית: ועכ"ז חשבתי יותר טוב לתרגם אותה במלת פרוקי, מהמלה התלמודית בארבעה פרקים ודומיהם+ והביא משל על זה במצות חליצה ויבום, אשר הפריקו חכמים ז"ל בשניהם, ודנו בהם דינים רבים, אשר משפטיהם שונים לפי שנוייהם, ואמר כי אין ראוי להרבות המצות בזה המשל, וזה אמת באין חולק. אבל הוא ז"ל חייב בזה ג"כ במפורש בתורה, אשר חלקה חלוקים בזה באיזה מצוה, ודנה באלו החילוקים בדינים מחולפים, אין החיוב למנות במצות שונות, אבל נאמר כי כולם מצוה אחת, והחלופים הנופלים בדין המה פרוקים במקרא בענין הזה. אך מה שנראה לי, כי זה המאמר מחויב אם המקרא חלק חלוקים, וכולם חלקי מצוה אחת ודן בכולם דין אחד, ואז אין ראוי לאמר, כי כפי מנין הפנים השונים, אשר יפלו בערכם חטאי החוטא, יהיו ג"כ מנין המצות, כי הדין בהם דין אחד, כמו הדמיון אשר הביא ז"ל, והוא מנין המקרא בתוארי השגגה ברציחה ותוארי המזיד +ותוארי המזיד - מיותר, כי אין הרמב"ם מביא ראיה ממנו כלל, רק מהשוגג+ באמרו +במדבר ל"ה ט"ז ולהלן.+ ואם בכלי ברזל וגו', או באבן יד וגו', או בכלי עץ וגו', ואם בשנאה וגו', ושאר המאמר, ובעבור כי עונשם אחד לא ימנו מצות שונות. וכמו שצוה ית', כי כל חוטא בשגגה באחת ממצות ל"ת שיש בה כרת שיקריב קרבן חטאת, אז לא ימנו מצות כל קרבן חטאת נגד כל עבירה, אך מצות קרבן מצוה אחת. אמנם בחלופי הדינים אז יתכן, כי כל חלק מהחלקים מצוה בפני עצמה. דרך משל גזר ית' על הנשיא בשעיר ונאמר מצוה על הנשיא להקריב שעיר כאשר מצוה על ההדיוט להקריב כשבה או שעירה, וכזה מצוה על כהן גדול להקריב פר, ומצות צבור ג"כ בפר: וכ"ש כשיתחלפו דיני הקרבנות בצורת הקרבתם, כי קרבן הדיוט על מזבח החצון, ושעיר של נשיא מזין מדמו בפנים ונשרף חוץ לעזרה, וכזה בפרים: ואינו דומה חילוף מיני בעלי חיים המחוייבים בהכרח, לחילוף בעלי החיים, אשר ניתן רשות להדיוט לבחור בין כשבה ושעירה, כאשר הקשה ז"ל. וכן הענין בקרבן עולה ויורד אינם כפי בחירת הבעלים, כי אין מותר לעשיר להקריב קרבן עוף, ולאשר אינו יכול להקריב אלא קרבן עוף להקריב עשירית האיפה, ואין זה דומה למאמר הכתוב בכשבה או שעירה, אשר התירה לו התורה הבחירה אבל זה דומה ליבם, אשר חייבה אותו התורה לייבם, ואם לא יתכן לו, בעבור מניעת עמדו לנגדו, אז לא תפטור האשה ממנו כי אם בחליצה. וכן מי שהיה לו פטר חמור החוב עליו לפדותו, ואם לא יכול או שאינו שוה לו, אז אסור לו קיומו. אבל מצוה לערפו. והחכמים ז"ל כבר ביארו בפירוש כי מצות יבום ומצות חליצה שתי מצות: וכן מצות פדיון ומצות עריפה: וכבר אמר ז"ל במצוה פ"ב מן מצות עשה: והמקשה אשר יקשה עלי ויאמר למה זה מנית פדיתו ועריפתו בשתי מצות, ולא מנית אותם מצוה אחת, ותהיה עריפתו מפירוק +כאן תרגם אבן תבון: מדין+ המצוה כמו שהשרשת בשרש השביעי, ה' יודע כי ההקש יחייב זה, אם לא כי מצאנו מאמר מפורש, יורה כי הם שתי מצות, והוא באמרם +בכורות י"ג ע"א+ מצות פדיה קודמת למצות עריפה מצות יבום קודם למצות חליצה זאת תכלית דבריו ז"ל. והנה לא יתכן לנו שנאמר כי ע"ה נעלם מהם דרכי ההיקש, ואם הדבר כן למה לא נלך אחריהם בדרכי היקשם ונאמר, כי כל מה שגזר המקרא לחלקו, והבדיל בדינו באופן מאופני החלוקה, אז יהיה מובדל גם במנין: והראי' ע"ז ממה שמצינו להם ז"ל בקצת [מן המצות] אשר הוא מצות יבום ומצות פדיון פטר חמור, ולא תדמה החלוקה של הכתוב לחלוקה של חכמים ותהיה תועלת ההבדל, שתהיה המצוה עומדת לעצמה. ואנחנו ראינום עשו כזה, בדומה לענין זה, כאשר הקשו +שבת ע"ג ע"ב+ על מנין אבות מלאכות, היינו זורה היינו בורר היינו מרקד, והיתה התשובה: אביי ורבא דאמרי תרויהו כל מילתא דהוי במשכן, אע"ג דאיכא דדמיא לה חשיב לה. ומכ"ש שנאמר, כל מלתא דכתיב באורייתא, אע"ג דאיכא דדמיא לה, מצוה קא חשיב לה. ולכן מנו הראשונים ז"ל אזהרת נערה מאורשה לבד מאזהרת אשת איש נשואה, ובת כהן לבד מבת ישראל, מפני חילוף דיניהם. ואל"כ, נתחייב למנות מצות בכור אדם, ומצות בכור בהמה טהורה, ופטר חמור, הכל מצוה אחת, מפני שכולם בכורות, אמנם הכתוב הפריק ביניהם ונתן לכל אחד דין [מיוחד]. וכן נתחייב למנות המעשרות, ר"ל מעשר ראשון אשר ללוי, ומעשר בהמה מצוה אחת. אף כי נבדלו בדינם. אמנם אמרם ז"ל: +סנהדרין נ"א ע"ב+ הכל היו בכלל נואף ונואפת, הוציא הכתוב את בת ישראל לסקילה ואת בת כהן לשרפה - לא יתחייב מזה, כי הכל מצוה אחת, כי הם כבר אמרו באוב וידעוני +שם ס"ז ע"ב+ כמו זה: אוב וידעוני בכלל מכשפים היו וכו'. ואמרו ג"כ: +עיין יבמות ז' ע"א, כריתות ב' ע"ב, ספרא /י"ג/ פרק ט"ו: והלא שלמים בכלל כל הקדושים /הקודשים/ היו+ שלמים הן בכלל כל הזבחים היו וכו', וכמוהם רבים, ואין צורך לי לספרם, עם כל זאת כל אחת מהם מצוה בפני עצמה. ועם כל שרשו שהשריש אנחנו רואים, כי מנה ענפים היוצאים משורש אחד, אף כי אינם מפורשים בתורה, וזהו, כי טמא ששימש במיתה +ל"ת ע"ה+, והקבלה כבר הפריקה בו ועשתה דין טבול יום ומחוסר כפורים כדינו +עיין סנהדרין פ"ג ובסה"מ מנה הרמב"ם וטבול יום ששימש ל"ת בפני עצמה - ל"ת ע"ו - והשיג עליו הרמב"ן בשרש שני, ולא מנה מחוסר כפורים וכנראה היו לפני ר' דניאל כאן שלש מצוות ל"ת: טמא, טבול יום, ומחוסר כפורים - ועיין ה' ביאת מקדש פ"ד ה"ד וכ"מ שם, ולח"מ פ"ג הי"ט ועיין ר"ח העליר בסה"מ שלו ע' קי"ח הערה /י"ג/+ מפני שהמה משותפים לו בשם איזה מקומות: ואף כי שורש ראיתם על טמא ששמש ממאמר הכתוב +ויקרא כ"ב ב'+ וינזרו מקדשי בני ישראל, ולימדו, +סנהדרין פ"ג ע"ב+ כי טבול יום מחלקיו, בעבור הרמז ממאמרו ולא יחללו, ואף כי הוא רמז עשוהו רבוי, ואמרו אם אינו ענין לטמא דנפקא לי' מוינזרו, תנהו לענין לטבול יום. והוציאו ג"כ, כי מחוסר כפורים מחלקי הטמא, ממאמרו +ויקרא י"ב ח'+ ביולדת וכפר עליה הכהן וטהרה, מכלל שהיא טמאה, - ואע"פ שאלו שתי החלוקות לא נתפרשו [בכתוב], ואינם חלוקים בדינם, עם כל זאת מנאם ז"ל בשלש מצות. וכן ג"כ הפרקתם ע"ה +סנהדרין פ"ג ע"ב+ והוצאתם ענפים מאמרו +במדבר י"ח ז'+ והזר הקרב יומת, כי מחוסר בגדים ששימש חייב מיתה, וזה אמרם מחוסר בגדים מנא לן, אמ'ר /אמ"ר/ אבהו אמ'ר /אמ"ר/ יוחנן ומטו בה משמא דר' אלעזר בר' שמעון וחגרת אותם באבנט אהרן ובניו והיתה להם וגו' בזמן שהבגדים עליהם כהונתן עליהן אין בגדים עליהן אין כהונתם עליהם והוו להו זרים ואמר מר זר ששימש במיתה, ואין ספק, כי לולא הלכה למשה מסיני, כי המחוסר בגדים ששמש הוא במיתה, לא היה אפשר להוציאו מזה הפסוק. והנה אף כי הדין שוה והוא ענף מענפי הזר ועם כל זאת מנאם ז"ל. +מ"ע ל"ג ומל"ת ע"ד+ ואשת איש אשר חלוקותיה מחולפי הדין, וחלוקיה מפורשים בכתוב, כש"כ ראויה להמנות בשלש מצות, וכאשר מנו ז"ל חלוקי הטומאה וחלוקי הזרות בכלל ואלו שבמיתה באישים נפרדים, כן מנו חלוקי אשת איש נפרדים בשלשה מקומות, ארוסה בכלל ואלו הן הנסקלין, ובת כהן באלו הן הנשרפין, ונשואה סתם באלו הן הנחנקין.
התשובה הקושיא הזאת יש בה סתירה אינה נעלמת מכל בעל שכל, וזה כי נתבאר לך כאשר אמרת, ונתחייב אצלך, כי בחילוף הדין בפרקי המצוה יתרבה המנין, וע"כ ראוי שימנה בקרבן יחיד חטאת קבועה +עיין מ"ע ס"ט שנמנית רק מצוה אחת+ שלש מצות, קרבן כהן משיח, וקרבן נשיא, וקרבן הדיוט, ועל זה א"כ ראוי ג"כ, כי ימנה בקרבן עולה יורד +עיין מ"ע ע"ב שנמנית רק מצוה אחת+ ג' מצות, קרבן יחיד עשיר שהוא בהמה, וקרבן עני שהוא עוף, וקרבן עני שהוא עשירית האיפה, זהו המחוייב ממאמרך והראוי ממנו לחזקת חיוב להרבות המנין בהתחלף צורות הקרבנות אלו. ואח"כ יסדת, כי חילוף קרבן הדיוט בין כשבה ושעירה לא יחייב להרבות [המנין] בעבור הבחירה להקריב איזה שירצה. ומי יתן ואדע באיזה ענין ראוי אצלך להרבות המנין בקרבנות אלו ודומיהן, אם בחילוף הדינים ושנוי הצורה כאשר זכרת בתחלה, או בהעלות הבחירה, כאשר זכרת בשניה. ואם היה בעבור חילוף הדין יהיה אז ראוי למנות קרבן הדיוט בשתי מצות בהכרח, כי החילוף נופל בין כשבה ושעירה, ואין האימורין בשתיהן שוה, וע"כ אין דין שתיהן אחד. ואם היתה העילה, שלא נמנה קרבן הדיוט בשתי מצות בעבור הבחירה הנופלת בהן, כאשר זכרת, ויחויב לפ"ז למנות מצות חליצה ויבום מצוה אחת, כי היבם הבחירה לו, אם ירצה ייבם, ואם ירצה יחלוץ, ואין זה חוזר למניעות כאשר חשבת, אבל אפילו חסר מניעות לא חפצתי לקחתה, +דברים כ"ה ח'+ וכן פדיה ועריפה דבוקין בבחירה ואם לא תפדה וערפתו, +שמות י"ג י"ג+ וזה חולק על הקדמתך אשר קשרת הענין בהם בהתחלף הדינים, ואפילו אם היית מדקדק בדבריך וחייבת במליצתך כי המנין לא יתרבה, אך כאשר יהיו דיני הפרוק מחולפים, והבחירה בו נעדרת, ולזה מחויב, כי ימנה בחטאת קבועה ג' מצות, קרבן כהן משיח, וקרבן נשיא, וקרבן הדיוט, מפני חילוף צורת הקרבנות, והעדר הבחירה בהם בהמקריבין, ולא יתחייב לפי היסוד הזה למנות קרבן הדיוט בשתי מצות, בעבור השגת הבחירה בדיניהם השונים, אז תהיה הקושיא עליך, על אשר היו מונים מצות חליצה זולת מצות יבום, ומצות פדיה זולת מצות עריפה אף בהשגת הבחירה, כאשר בארנו בתחלה, והוא מבואר בפסוק עצמו, וידוע אצל בעלי העיון, כי המתנגדים או הסותרים, כאשר יתבטל אחד מהם יקוים האחר, וע"כ כאשר הספק והקושיא והחילוף ישיגו מה שרצית לקיימו במחשבתך, א"כ יחייב בסותרו, אשר הוא דעתו [של הרמב"ם] ז"ל. ואחרי הפלפולים האלה, אשר זכרנום על דרך ההרחבה נמצא דעתו אמיתית בלי צורך לחזקם בקושיות על קושיותיך. וזה, כי פרוקי המצוה אין למנותם, בין נתחלפו דיניהם כהענין בקרבן שגגה, או נשתוו דיניהם כהענין בהורג נפש בשגגה, אך המנין למצוה כוללת כאשר זכר ז"ל, לא לפצוליה, כי הפצולים יבואו להשלים המכוון במצוה ולפרש כל חלקיה, ואין כאן פנים למנות פצוליה, כי המצוה היא המנויה לא חלקיה. כי אם היה הענין בחילוף ונמנה החלקים אשר הביאם הכתוב, וחלופי הדינים, יהיו מניני המצות יותר על תרי"ג במנין רב מאד. כי לפ"ז היינו צריכים למנות מוסף ר"ח ב' מצות, מפני שהכתוב הפריק בחלקיו, כי קצתם עולה וקצתם חטאת. וידוע חילוף דין שני קרבנות אלו והבדלם. וכן מוסף פסח ומוסף עצרת וזולתם. וכן דין ערכי אדם היו ראוים להיות שמנה מצות ערך בן חדש [וערך בן חמש], וערך בן עשרים, וערך בן ששים ד' בזכר וכנגדם ד' בנקבה, מפני שכולם חלקים, הפריקם הכתוב, וחילק בדיניהם, ויחויב למנות כל אחת מהם במצוה לפי דעתך. וא"כ, אני תמה כמה יהיה מנין המצות להמחשבה הזאת, כי יהיו רבים מאד. וע"כ הדעה הזאת אשר חשבת אמיתית נראה לנו היפוכו, ואשר ראוי לדעתך נראה לנו סתירתו. וע"כ כל פרקי מצוה, בין כתובים, בין מקובלים, בין יוצאים בהיקש - היו דיניהם שוה, כמו מכה נפש בשגגה, או מחולפים בדין, כמו קרבן שגגה, או דין ערכי אדם ודומיהם, אם המה פרקי מצות אינם ראוים להמנות בשום פנים באין הבדל. אמנם - עזר יעזרך האל - למנינם ז"ל מצות פדיה זולת מצות עריפה ומצות יבום זולת מצות חליצה בשיטתך אשר הראית בהפנים אשר פנית, ראוי שתדע, כי הדעה אשר נעזרת בראיות בטילות לא יוסיפו עליה אומץ, אבל יוסיפו לה חולשה, ויותר טוב להאמינה בכל ספיקותיה, משנשתדל לחזקה במה שלא יתכן ולא יהי', ר"ל הדרכים אשר דרכת בהם. ומפני כי זה היה קבלה בידיהם, כי מצות פדיה ועריפה שתי מצות וכן חליצה ויבום, וע"כ אין להקשות עליהם, כי זה נגד דרכי ההיקש, כי אין זה מחסרון ידיעתם, אבל כמו שאמרו, +יבמות ע"ו ע"ב+ אם הלכה נקבל ואם לדין יש תשובה.
ואמנם מה שהקשית על דעתו ז"ל הצודקת, אשר מנה טבול יום ומחוסר כפורים זולת טמא, וחשבת כי המה ענפים מטומאה, זהו טעות נגלה, כי הטומאה נסתלקת /נסתלקה/ בטבילה, כאשר אמר ית' תמיד +ויקרא י"ד ח'+ ורחץ במים וטהר. ואם נאמר עליהם בסתם מה שיורה שהם טמאים, אין הכונה אך כי חסר להם הטהרה השלימה אשר ישלימם באיזה ענינים, ולא תטעה בהשתתפות השם, אשר הטעה רבים וכן שלמים ואשר נבוכו בהם רבים ועצומים הרוגיהם.
ואשר הקשית במעשרות ובכורות אין דבר כלל, כי ההבדל ביניהם מבואר ואין דבר אשר יקבצם יחד, כי אם השם בלבד, ואינם ענפים שבים לשורש אשר יקבצם, כמו אשת כהן, ונערה מאורסה, ואשת ישראל אשר איננה נערה אבל נשואה, כי המה שבים כולם לענין אשת איש. אבל אין הבדל בין שיתוף בכור אדם ובכור בהמה בשם בכור, ובין מעשר ראשון ומעשר שני בשם מעשר וכדומה. ובין שתוף תרומה ובכורים וחלה וכדומה בשם תרומה או שיתוף שם זב ומצורע בשם טומאה. וביטול זאת הקושיא היא מבוארת כל כך, עד שלא נצטרך להאריך בהראות בטולה ולהרחיב בסתירתה, כי הבדל גדול הוא אצל גדולי החכמים ובעלי עיון, בין שיתוף עניני ועצמי, כמו שיתוף אשת כהן ונערה המאורסה עם אשת ישראל בענין אשר יחבר כולם, אשר עליו נבנה דיניהם, ובין שיתוף אשר הוא שיתוף בשם, או בקצת דינים, כשיתוף חלה ותרומה, אשר ישותפו בשם תרומה וכדומה לזה.
אמנם מחוסר בגדים והענין בו ברור, כי הוא אע"פ שאינו מפורש בכתוב אבל כבר מנו אותו בעלי הקבלה מכלל מחוייבי מיתה בידי שמים, וענינו כענין טבול יום ששימש אשר קדם באורו, וידוע כי מחוסר בגדים אשר מדרגתו מדרגת זר בקצת, אינו באמת זר, וע"כ לא יספיק מנינו במנין זר. ועוד כי לא מנה ז"ל מחוסר בגדים בלאו אבל מנהו מכלל מצות עשה +עשה ל"ג+ והלבשתם כותנות +שמות כ"ט ח'+ בראיות, אשר זכרם מדברי חז"ל, מוסף על המפורש במקרא: וא"כ עונש העובד מחוסר בגדים בחילוף מעונש הזר העובד, אשר הוא בלא תעשה, וע"כ לא יתכן למנותם יחד משני פנים, האחד בעבור הבדלם העצמי, והשני מחלוף מנינם, כי מנין הזר בל"ת, ומנין המחוסר בגדים בעשה, כי לא יתכן הכללת הלא תעשה והעשה במנין מפני חלוף צורת המנין. וע"כ כבר נתבאר מה שהשריש ז"ל בשורש הזה, ונתבטלו הקושיות ונתבררו איך שבו הענפים אל שרשו, ונפלו הספיקות מדבריו, במה שפשטנו מהראיות בעזר האל ית',
@שו"ת מעשה ניסים סימן ד
אמר ז"ל בשורש התשיעי, +עיין לשאלה זו גם תשובת הרמב"ם שנדפסה על מנין המצוות שבמשנה תורה+ יש לך לידע, אפילו תמצא לשון חכמים, כי מי שיעבור באזהרה הפלונית עבר על כך וכך לאוין, או מי שיבטל צווי פלוני יעבור על כך וכך עשה, לא יחוייב מזה שנמנה הלאוין כולם כל אחד לבדו, ולא כל עשה, לבדה, מפני שהענין אחד ואין בו רבוי, אמנם אמרו, כי הוא עובר על כך וכך וכו' בעבור נתרבו הצווים והאזהרות בזאת המצוה, וע"כ עבר על אזהרות רבות או צווים רבים. אלא אם תמצאם שיאמרו לוקה שתים או לוקה שלש, אז ימנה כל אחד לבדו, כי לא ילקה אחד שתי מלקיות משם אחד וכו', וזה ההבדל בין אמרם עובר משום כך ומשום כך, ובין אמרם לוקה שתים או שלש. והביא ז"ל על אמיתת מאמרו הראשון ראיה ממאמרם בשני מן פסחים +כ"ד+ אמר ליה רבינא לרב אשי ואימא לעבור עליו בשני לאוין, והיתה התשובה אמ' ליה כל היכא דאיכא למדרש דרשינן ולא מוקמי' בלאוי יתירי. וקשה עלי זה ההבדל מאד. כי מזאת הסוגיא עצמה אשר בפסחים יתבאר, כי אין הבדל אצלם בין אמרם עובר בשני לאוין ובין אמרם לוקה שתים, וזה, כי כאשר נאמר בכתוב +ויקרא ז' י"ט+ בבשר קודש שנטמא בלא יאכל, ועם כל זאת הקישו למעשר, דכתיב +דברים י"ד כ"ג+ ואכלת לפני ה' אלהיך מעשר וגו' והמעשר נאמר בו +שם כ"ו י"ד+ לא אכלתי [וכו' ולא בערתי] ממנו בטמא, ויצא בדרך זה ההיקש לאו שני ונעשה לאו שנא' בו אם אינו ענין לגופו תנהו ענין לכל איסורין שבתורה. והקשה רבינא ואמר ואימא לעבור עליו בשני לאוין מי לא אמר אביי +כן הנוסח אצל ר"ח ובכמה כתבי יד עיין דק"ס+ אכל פוטיתא לוקה ארבע, נמלה לוקה חמש, וכו' - ומאשר עשה רבינא העמידתו בשר קדש בשני לאוין מהקיש למאמר אביי אכל פוטיתא לוקה ארבע, יש ראיה, כי אין הבדל אצלם בין עובר ובין אמרם לוקה, ומתשובת רב אשי ג"כ בכל היכא דאיכא למדרש דרשינן, בלאוי יתירי לא מוקמינן, +כן גם בכת"י מ"ב, עיין דק"ס+ יש ראיה, כי הלאוין דפוטיתא ונמלה וצרעה יתירי כאשר לאוי הטומאה יתירי וטעמא דלוקה ארבע וחמש משום דלא אשכחן דרשא למדרש, הא אשכחן דרשא למדרש לא הוי לקי ארבע וחמש. וטעמא דלא מוקמינן טומאת בשר בלאוי יתירי כנמלה ולקי עליהו, דהא אשכחן דרשא למדרש ומפלוגתת אביי ורבא +תמורה ז' ע"ב+ בהמעלה איברי בעלי מומין לגבי מזבח, אמר רבא לוקה משום הקטרת כולו ולוקה משום הקטרת מקצתו, ואביי אמר אין לוקין על לאו שבכללות. והקשו על אביי בהמקדיש בעלי מומין למזבח עובר משום חמשה לאוין וכו', - ואם היה הבדל בין לוקה ובין אמרם עובר, אין קשה מזה הדבור, והיה לאביי לאמר, מי דמי, עובר קתני, (אי) [מי] קתני לוקה. וכדומה לזה רבים. וזה ברור ונכון. וע"פ הדברים שנתבארו יקשה לנו ג"כ, מה שאמר ז"ל במצות ל"ת קע"ט, כי לא יתכן ד' או ה' מלקיות אלא אם יתקבצו בבעלי חיים מספר סגולות כל אחת ממין אשר באה עליו אזהרה מיוחדת, ואתה תראה כי טומאת בשר ענינה אחד, וכבר נפלו עליו שתי אזהרות ואשר הרחקנוה משני לאוין בעבור שמצאנו ענין אחר לתלות עליו, +אם אינו ענין דפסחים כ"ד המובא לעיל+ הא לאו הכי הוה מוקמינן בשני לאוין ולקינן, מידי דהוי אנמלה וצרעה, ואין זה אלא בעבור שנכפלו האזהרות בכל אחת מהן, לא בעבור קיבוץ סגולות שונות בכל אחת. כי אם לא נשתוו שני המשפטים +טומאת בשר ונמלה וצרעה+ היה לרב אשי שיאמר, מי דמי התם ארבעה שמות הכא שם אחד: ואפילו רבינא לא היתה נראית לו זאת הקושיא, ואיך יהיה מותר להקיש לאוין נכפלים בטומאת בשר, ללאוים הכרחיים מחוייבים מענינים שונים ויחייב בזה מה שחייב בזה. וקשה עלי, מה שפירש ז"ל במאמר אביי אכל פוטיתא לוקה ד' וכו' וביאר +עיין ל"ת קע"ט+ כי אם נקרה, כי נולד בעל חי בזרע מן הזרעים, או בפרי מן הפירות, ואח"כ יצא אל האויר, ואפילו לא רחש על שטח הארץ, אם אכלו חייב מלקות, ואם רחש על הארץ והתנועע עליה, חייב עליו שתים, וסוף המאמר. והנה כבר יקשה זה המאמר, דהא קי"ל דאין איסור חל על איסור, ואינו לא איסור כולל ולא איסור מוסיף ולא איסור בת אחת, כי אין הבדל בין שנשתנה התולע מאשר יצא מהפרי אל האויר, אשר לא יתחייב עליה אלא אחת, ועד שירחש על פני הארץ ויתחייב עליה ג"כ משום שרץ הארץ, ובין חלב שנתבשל בחלב +חלב (חי"ת צרויה למ"ד סגולה) - בחלב (חי"ת ולמ"ד קמוצות)+ ואכלו, שאינו לוקה אלא אחת, שאין איסור בשר בחלב חל על איסור חלב, וכזה אשת איש ונעשית חמותו, שאין איסור חמותו חל על איסור אשת איש, כן לא יבא איסור שרץ הארץ ויחול על איסור תולעת הפירות. ואמנם אמרו ז"ל, +בסה"מ שלפנינו מל"ת קע"ט מחיב בפוטיתא משום עוף ושרץ העוף ושרץ הארץ ושרץ המים ומוסיף בנמלה שאינו פרה ורבה אמנם כמו שלפנינו שמחייב בפוטיתא משום תולעת הפרי, שרץ הארץ, ואינו פרה ורבה ושרץ העוף, ובנמלה מוסיף משום שרץ המים היה גם לפני התשב"ץ בהעתקה אחרונה של סה"מ - עיין זהר הרקיע שרש ט', ור"ח העליר פת"ד ע' ט' וע' קמ"ד הערה /ו'/+ במין החמישי, כי אם נתוסף ע"ז שהוא ישוט במים ילקה עליו משום שרץ המים, אף שהוא שרץ העוף ושרץ הארץ ושרץ שאינו פרה ורבה ושרץ הפירות והוא ילקה משום שרץ המים, וזה אצלו הנמלה אשר זכרה אביי, ואף כי לא נולדה מן המים, ואין עליה צורת בעל חי אשר במים וכאשר ראינוה תשוט יחול עליה איסור שרץ המים, ויתכן אצלו ג"כ שתהיה עוף, והיא בזאת הצורה כאשר זכר במין הששי. וע"ז קשיא לי קושיות רבות. בראשונה, הנה הוא ייחד שם נמלה לבעל חי אשר מנהגו השיטה, ואביי לא אמר אלא נמלה בסתם, ויתחייב מזה המאמר כי לא יקרא נמלה אלא מה שהוא מתואר בתאריה. ועוד, כי כאשר אמרנו, אם נוסיף לזאת אשר היו בה ארבע הסגולות הקודמות עד כי תשוט תיאסר משום שרץ המים, ונעשה איסור חל על איסור, כמו שנתבאר בהקושיא על המין השני. והאפשרות אצלו ז"ל, שתהיה היא בעצמה עוף טמא, וילקה בעבור שיטותה במים, אף כי לא נולדה במים, ויתחייב מזה, כי כל עוף טמא, כאשר ראינוהו שט במים, ואע"פ שהוא עוף, ילקה עליו שתי מלקיות, אחת משום עוף טמא, ואחת משום שרץ המים, וא"כ ראוי לומר, שיאמר ומשום דג טמא ג"כ, כי אין לו סנפיר וקשקשת, ויתחייב ג"כ, כי עוף טהור כאשר שט במים, אסור משום שרץ המים, וכזה ג"כ בבהמות. ובחיי, כי קצת מבעלי המקרא יאסרו הגאמוס +ב"ג תרגם: שור הבר, ונראה שהוא התאו /עיין בפרוש רבינו סעדי"ה גאון על התורה הוצאת מוסד הרב קוק, שמפרש בדברים יד ה: תאו - תיתל, ובהערות מהרב קאפח שמציין כי לדעת רס"ג התאו אינו הגאמוס/+ בעבור עמדו תמיד במים משום דג טמא, ולא יהיה הבעל חי הזה, אשר סדר תארו ז"ל, עומד במים יותר מעמידת הגאמוס, ולא יותר מעופות המים הידועים, כמו האלבט =+אווז+ ומיניו ואלכראכי += מין עוף הדומה לברווז ושולה דגים מן הים+ ודומיו. ודעה כזאת לא נמצאת לאחד מהראשונים, ולא תתקיים באמת, כי לא יקרא שרץ המים בעבור שוטו במים, אמנם יתואר בשרץ המים אך הנולד במים בלבד. ויתבאר לך אמיתת הדבר הזה מגמרת בכל מערבין, +ערובין כ"ז ע"ב+ אמר אביי דגים איכא ביניהו מאן דאמ' פרי מפרי וגדולי קרקע הני נמי גדולי קרקע נינהו, מאן דאמ' ולד ולדות הארץ הני מן המים נבראו, אקשינן ומי אמ' אביי הכי, והאמ' אביי אכל פוטיתא לוקה ארבע וכו', ואם איתא אפוטיתא נילקי חמש משום שרץ הארץ, וזהו מאמר מפורש, כי פוטיתא שרץ המים ומתיחסת אל המים, בעבור שנולדה בו, וכאשר חשב אביי כי הדגים נולדו מהמים וארץ ביחד, היה ראוי שיחייב בפוטיתא משום שרץ הארץ מוסף על שרץ המים. ומן התימה אשר הוא ז"ל עמד על המאמר הברור הזה, ופירש בפוטיתא, כי הוא בעל חי נולדה בפרי ורחשה על הארץ ואינו פרה ורבה, וקרה ג"כ שיהיה מעופף, וע"כ לוקה ארבע. וג"כ לדעתו ז"ל, כי השש מלקיות ששה מינים מדוע לא התחיל אביי אלא בארבע, ובחיי, כי הפירוש אשר בחר בו מאחרים, קצת חלוקיו מופרכים, ואיננו כהפירוש האמיתי אשר שמעתי, ואשר לא יתכן עליו שום קושיא, הוא זה, כי מאמר אביי אכל פוטיתא לוקה ארבע, שהיא דג טמא, לוקה שתים משום דג טמא, כי באה בו האזהרה פעמים, ושתים דסתם שרצים, הכוללת לשרץ הארץ ושרץ המים. נמלה לוקה חמש, שתים דסתם שרצים, ושלשה דבשרץ הארץ מיוחדת, והיא הנמלה הידועה אשר ניתן לה השם נמלה: צרעה לוקה שש, חמשה הני דאמרן, מפני שהיא רוחשת על הארץ בשרשה, ומפני שהיה לה כלי העפיפה נעשית שרץ העוף, וע"כ לוקה שש. וזה הפירוש לא ישיגהו קושיא. אך לדעתו ז"ל, חושב כי הכונה באין לוקין שתים משם אחד - ענין אחד, וכבר נתבאר ממה שקדם ההפך מזה. ואמנם רמזו באמרם שם אחד בכאן אל לאו אחד, כאשר אמרו במשנה +מכות י"ג ע"א, ובמשנה שלפנינו משם אחד, ובמשנה שבבבלי משום אחת: וכמו שלפנינו כן הוא במשנה שבירוש /שבירוש'/ ובכי"מ, עיין דק"ס, ועיין קידושין ע"ח ע"א+ גרושה וחלוצה אינו חייב אלא משום שם אחד, ר"ל כאשר היתה גרושה והיא חלוצה, אינו לוקה אלא אחת, משום שאין לוקין שתים מלאו אחד, וכן אמרם +כריתות ט"ו ע"א בשינויי לשון מסויימים+ הבא על חמש נשים נדות בהעלם אחד שהוא חייב על כל אחת ואחת, וראינו דברים מקל וחומר ומה נדה שהיא שם אחד חייב על כל אחת ואחת כאן ששלשה שמות לא כל שכן, הנה הורה באמרו שם אחד הוא לאו אחד ושלשה שמות שלשה לאוין, ואף כי בזה המקום שלש מצות, ר"ל אחותו שהיא אחות אביו שהיא אחות אמו, ועם כל זה הורה על לאוין ועם כל זאת לא יחייב המפרש הפירוש הזה למנות כל לאו במצוה מיוחדת כאשר היה בענין לאוין רבים, אבל יהיו לחזק כאשר זכר ז"ל ואף כי ילקה על כל לאו ולאו. ולפי שטתו ז"ל, יהיה ראוי למנות זמירה וזריעה דשביעית בלאו אחד, וכזה בצירה וקצירה דשביעית בלאו אחד, דהא כת' +ויקרא כ"ה ד' - ה'+ שדך לא תזרע וכרמך לא תזמור את ספיח קצירך לא תקצור ואת ענבי נזירך לא תבצור ואמרו ז"ל +מו"ק ג' ע"א בשינוי לשון קצת+ זמירה בכלל זריעה ובצירה בכלל קצירה ולמה הוזכרו לומר לך אהני תולדות הוא דמחייב אאחרנייתא לא מחייב, וזאת זמירה וזריעה שם אחד וכמו כן בצירה וקצירה שם אחד, וכבר מנאם ז"ל +ל"ת ר"כ, רכ"א, רכ"ב, רכ"ג+ בארבעה לאוין, וחייב בכל אחד מהם מלקות בפני עצמו. ומאמרם ז"ל זמירה בכלל זריעה ולמה (הוזכרה) [הוזכרו] הבננו, כי אין הבדל אצלם בין הנאמר באיסור עבודת קרקע, ובין הנאמר באיסור עבודת אילן, כי שניהם ענין אחד. ולו היה שם הבדל והמה שני ענינים, איך אמרו למה הוזכרו. ואנחנו ראינו כי הרב ז"ל בעצמו במקום אחר לא הבדיל בין האילנות והנזרעים, מפני שהוא כבר מנה ושכחת עומר בשדה לא תשוב לקחתו, עם לא תפאר אחריך במצוה אחת, בעשה שבהן, ובלאו שבהן +מ"ע קכ"ב ומל"ת רי"ד.+ ולפי היקש שיטתו בשביעית המה שתי מצות. וקשה לי ג"כ, אשר הוא ז"ל הקדים ואמר הנה: כאשר תמצא דברי חז"ל בהבדל הענינים ויבארו לך המפרשים, כי כל לאו מהם או עשה יכלול ענין זולת ענין אשר יכלול הלאו או העשה האחר כי אז ראוי למנותו, ועם כל ההקדמה הזאת אשר הקדים אמר: וכזה בא באזהרה מלאכול דם שבעה פעמים היתכן ג"כ למשכיל שיאמר כי איסור דם שבע מצות יורה מאמרו האחרון זה, כי כל לאוי הדם אצלו כוללים ענין אחד. וכבר ראינום לחז"ל, כי הבדילו הענינים באלו לאוי דדם וביארו, כי הענין אשר יכלול זה הלאו הוא זולת ענין אשר יכללו האחר, וכזה עשו בכריתות אשר נכפלו בו יורך מאמרם +כריתות ד' ע"ב+ אמר רבא שלש כריתות האמורות בדם אחת לדם חולין ואחת לדם קדשים ואחת לדם כיסוי ואמ' רבא חמשה לאוין האמורין בדם אחת לדם חולין ואחת לדם קדשים ואחת לדם כיסוי ואחת לדם איברין ואחת לדם התמצית והארבעה לאוין הנותרים בדם עשאום לזולת דם כידוע, +עיין שם ברש"י ד"ה ה' לאווין+ ואף כי אלו החמשה מינים מדם אין השתוותם בענינם יותר מהשתוות קצירה ובצירה דשביעית וזריעה וזמירה, אשר חלקם ז"ל מפני התחלפות פעולותיהם.
ואמנם מה שהשריש ז"ל בזה השורש הט' ג"כ, כי האוכל בשר פסח נא ומבושל אינו לוקה אלא אחת, וכזה נזיר שאכל זג וחרצן, וכזה המעלה שאור ודבש על גבי המזבח אינו לוקה אלא אחת, ובזה נעשית מצוה אחת להיותם לאוין שבכללות, והיא אצלו כמו לא תאכלו על הדם, וכי הבדל במצות נמשכים אחרי המלקות: וזה קשה מאד, כי אם יאמין במחלוקת אביי ורבא באכל נא ומבושל, או זג וחרצן, +פסחים מ"א+ או המעלה שאור ודבש, +מנחות נ"ח ע"ב+ כי אביי יחייב מלקות אחת על שניהם, ולא יתכן, כי איך אפשר לאביי שיאמר אכל זג וחרצן אינו לוקה אלא אחת, ולפי האיכא דאמרי אינו לוקה כלל, והתנן +נזיר ל"ד ע"ב+ וחייב על היין בפני עצמו ועל הענבים בפני עצמן ועל הזוגין /הזגין/ בפני עצמן ועל החרצנים בפני עצמן וע"כ לא ייתכן שיהיה דעת אביי אכל זג וחרצן אינו לוקה אלא אחת, וכל שכן שיאמר אינו לוקה כל עיקר, וצורת פלוגתתם באיסורי פסח היא צורת פלוגתתם באיסורי נזיר, וכבר אמרו בתלמוד +עיין להלן בתשובת ר' אברהם שאומר על זה: אנחנו לא מצאנו הגירסא הזאת בכל נוסחות התלמוד שעמדנו עליו+ וצריכא דאי אשמעינן פסח וכו' ואי אשמעינן נזיר וכו', ושקר ג"כ שיהי זה כונת אביי בפסח, וממילא באיסורי שאור ודבש, ועוד במחלוקת הרביעית +תמורה ז' ע"ב+ בהמעלה איברי בעלי מומין לגבי מזבח אשר יבא עוד זכרה. ולפי שטתו ז"ל בהפירוש תהיה הקושיא על אביי האומר אין לוקין על לאו שבכללות מן משנה הזאת דנזירות, וגם על כל החושב כזאת, ואפילו על ר' אלעא האומר +לפנינו סנהדרין ס"ג ע"א היא מימרא של ר' אבון /אבין/ בר חייא ואיתימא ר' אבין בר כהנא+ אין לוקין על לא תאכלו על הדם. ויהיה מאמר אביי סותר כמה סוגיות המקשות וכי לוקין על לאו שבכללות. ועוד מדוע לא יחלוק אביי אלא באלו ארבעה ענינים בלבד מן לאוין שבכללות. ועוד לפי שטתו הפוסק כדעת אביי היה ראוי כי זה הענין שהוא מאותם הענינים שהם יוצאים מהכלל מלהיות נפסקים הלכה כרבא נוסף על יע"ל קג"ם שהלכה כאביי +ב"מ כ"ב ע"ב.+ ואף כי ראיתי באיזה נוסחאות מזה הספר בו הפך הגירסא +עיין על הנוסחא אצל ר"ח העליר ע' כ"א הערה /ס"ח/+ ורבא אמ' אין לוקין על לאו שבכללות, אבל נוסח התלמוד אינו כזה, ואפילו בספר המצות הזה אשר בו הגרסה הפוכה, לא גרסה בהמעלה איברי בעלי מומין, +ל"ת צ"ד ועיין אצל ר"ח העליר שם+ אלא ואביי אמר אין לוקין על לאו שבכללות. ועוד לפי סברתו זאת היה ראוי כי אפילו אחת לא ילקה, כי במאמר אביי עצמו אין לוקין על לאו שבכללות הדעות מתחלפות, איכא דאמרי חדא מיהא לקי, ואיכא דאמרי אפי' אחדא לא לקי דלא מייחד לאויה כלאו דחסימה, וההסכם הוא +עיין בספרי הכללים דעה זו - עיין קהלת יעקב לשון חכמים אות ק"י ועיין עין הרועים ערך הלכה אות ח', י' וי"ב ודרכי התלמוד לאסף כלל ל"ג+ כי הלכה כלישנא בתרא, והוא מסכים למה שנתאמת בלאו שבכללות בלא תאכלו על הדם ובהמנשק והמגפף וכו' +סנהדרין ס"ג ע"א.+ ועל כל פנים מאמר אביי במין הזה מאין לוקין כבר נתבטל בפ"א דתמורה +תמורה ז' ע"ב+ במחלקותם בהמעלה איברי בעלי מומין לגבי מזבח אמ' רבא לוקה משום הקטרת כולו ולוקה משום הקטרת מקצתו ואביי אמ' אין לוקין על לאו שבכללות מתבי /מיתיבי/ המקדיש בעלי מומין למזבח עובר משום חמשה לוין וכו' תיובתיה דאביי ולא עלתה לרב כהנא להסיר הקושיא מאביי +לפנינו בגמרא מנסה אביי עצמו לתרץ סברתו, אך בשט"מ שעל הגליון גורס רב כהנא כגירסת ר' דניאל ור' אברהם להלן בתשובתו+ והגיע המאמר לתיובתא דאביי תיובתא. ואין הבדל אז אם אמרו אביי או רבא והדעה בעצמה בטלה. ויותר תימה ופלא אשר הוא ז"ל לא התבונן על התיובתא הזאת ולא הלך אחרי הסברא אשר ממנה יצאה קושיא על אביי, ופסק +ל"ת צ"ד וה' איסורי מזבח פ"א ה"ד+ כי המקדיש בעלי מומין עובר משום ארבעה לאוין, ואמר כי התנא הזה סובר לוקין על לאו שבכללות, וזה אמנם אמר ז"ל להורות כי זה הוא כמו לאו דלא תאכלו על הדם, ובכדי שלא יסתרו לנו השרשים בלאו שבכללות, וכבר נסתר במקומות אחרים כאשר בארנו. ולפי סברתו זאת היה ראוי שיקשה על ר' אלעא באמרו אין לוקין על לא תאכלו על הדם מהמשנה הזאת ג"כ, כאשר הקשה על אביי, ויתרץ כי דעת התנא הזאת בטילה, וסובר כסתם אחר כאשר זה מנהגם. וממה שיקשה על שיטתו ז"ל הסובר כי אם לאו אחד, כאשר אסר דברים רבים עטופים קצתם על קצת אף כי מחולפים בשמותם ועצמותם, כמשל שאור ודבש, וזג וחרצן, ונא ומבושל, ודומיהם, וזהו לאו שבכללות, ולא ימנו כולם אלא בלאו אחד - מגמרא כריתות שאמרו +ג' ע"א בשינוי לשון קצת+ ואלא מאחר דסבירא לן דלאוין חלוקין לחטאות טעמיהו דעריות נמי שאם עשאן כולן בהעלם אחד חייב על כל אחת ואחת הואיל וחלוקין בלאוין, וכבר קרא לעריות כולן כי הם חלוקין בלאוין ובכלל העריות בת בנה ובת בתה בלאו אחד, ובת בנו ובת בתו בלאו אחד, ואפילו הכי חלוקין בלאו קרינן להו, משום דחלוקין בשמות, וג"כ אף שהקדים ז"ל בשרש התשיעי זה המאמר ובאורו ללאו שבכללות והסמיך זג וחרצן אל לאו שבכללות, ועם כל זאת מנאם +ל"ת ר"ה, ר"ו+ כאשר פרט המצות בשנים וחייב בכל אחת מלקות, והביא ראיה על אמיתת זה מהמשנה הנזכרת למעלה. וכזה חלק ענבים לחים ויבשים בשני חלקים +ל"ת ר"ג, ר"ד+ וחייב מלקות בכל אחד ואף כי נכללו בלאו אחד והביא ראיה +ל"ת ר"ו+ מאמרם ז"ל +נזיר ל"ח ע"ב+ אכל ענבים לחים ויבשים חרצנין וזוגין ושחט אשכול של ענבים ושתה לוקה חמש, וזה המאמר האמיתי סותר למי שיחשוב כי אביי יאמר אכל נא ומבושל אינו לוקה אלא אחת ועשהו לאו שבכללות, ושאר הדומה לו.
ועם ההתבוננות לא נראה כי מאמר אביי אין לוקין על לאו שבכללות יורה בו על נא ומבושל כי לא ילקה שתים, אמנם הורה על מלקות הנוספת אשר חייבו רבא מן כי אם צלי אש בפסח, ומן כל אשר יצא מגפן היין בנזיר, וזהו כי רבא יאמר אכל נא לוקה שתים, אחת משום נא ואחת משום כי אם צלי אש, אכל מבושל לוקה שתים אחת משום מבושל ואחת משום כי אם צלי אש אכל נא ומבושל לוקה שלש ואביי אמר אין לוקין על לאו שבכללות כונתו המלקות הנוספות בכל חלוקה וחלוקה, אשר חייבם רבא מן כי אם צלי אש אין לוקין עליה, אך אם אכל נא ומבושל אין מחלוקת ביניהם כי הוא לוקה שתים, וכזה אכל זג וחרצן אצל אביי לוקה שתים. אשר הכריחו למחלוקת מפני שאלו המלקות אין תוצאתם אלא מן הכלל, ועל כן לא ילקה עליו, מפני כי לא תאכל כי אם צלי אש ולא תאכל כל אשר יצא מגפן היין וגו', הוא מאסף דברים רבים אשר לא נפרטו בכאן זולת אשר נפרטו, ואז נאמר כי כל שאינו מפורש בכתוב זהו לאו שבכללות, לא בעבור שהוא לאו המזהיר על דברים רבים מפורטים בו יקרא לאו שבכללות, ורבא יסבור מפני כי כבר פירש מה שהזהיר ממנו, כי פרט את מינו, לא יקרא לאו שבכללות, והוא דבר היוצא מן הגפן או בשר שאינו צלי אש. ואינו דומה לא תאכלו על הדם, אשר כולו כולל נושא דברים רבים שאינם מוגדרי המין ושאינם באים בפירושים שונים ג"כ.
ואמנם אמרם בפירוש דברי אביי איכא דאמרי אחדא מיהא לקי, ר"ל אם עברתו על כי אם צלי אש נפרדת לבד, כגון שבישלו בחמי טבריא, כי לא יתחייב עליו לא משום נא ולא משום מבושל, אך בעבור אינו צלי אש, וכזה באיסורי נזיר כגון שאכל עלין ולולבין, כי לא נאסר אלא מן מכל אשר יצא מגפן היין, ואיכא דאמרי אפילו אחדא לא לקי, ר"ל אפי' בעשותו פעולה נפרדת אשר תוצאה מן הכלל, מפני שאין מפורש במה שהזהיר ממנו כלאו דחסימה. וכזה מחלוקותם בשאור ודבש, +מנחות נ"ח ע"ב+ לא יחלוקו בהמעלה שאור נפרד או דבש נפרד כי הוא ילקה על כל אחד ואחד אחת אחת. אך רבא יאמר, כאשר העלה משניהם בבת אחת ילקה ארבע, שתים משום שאור ודבש, ואחת משום עירובי שאור, ואחת משום עירובי דבש, הנדרש מן כי כל שאור וכל דבש, ואביי יחלוק על השנים הנדרשים מן הכלל. ורוב נוסחאות התלמוד אינם גורסים החלקים הראשונים למה צריך שיאמר לוקה משום שאור ולוקה משום דבש, אלא אמר רבא לוקה משום עירובי שאור ולוקה משום עירובי דבש, ואביי אמר אין לוקין על לאו שבכללות, ומחלוקת הקבלה בדברי אביי +ר"ל הב' איכא דאמרי+ בענין הפרדת האיסור משכחת לה היכי דקטיר חצי זית מזה וחצי זית מזה אשר לא יתחייב אלא מן הכלל, איכא דאמרי דלאקי ואיכא דאמרי דלא לאקי. וכזה נפלה מחלוקותו בהמעלה איברי בעלי מומין +תמורה ז' ע"ב+ בלוקה משום מקצתו הנלמד מן הכלל, אבל לוקה משום כולו לא יחלוק עליו. וא"כ נתבאר לנו כי אפילו אביי מסכים כי על נא ומבושל בהתראה אחת לוקה שתים, וכזה המעלה שאור ודבש, וכזה זג וחרצן, וכן אין הבדל בין אמרו אל תאכלו ממנו נא ובשל מבושל ובין אמרו על תאכלו ממנו נא ואל תאכלו מבושל.
וזה ההיקש במה שהקיש ז"ל לאלו מן לא יבא עמוני, +דברים כ"ג ד'+ ויין ושכר אל תשת וגו', +ויקרא י' ט'+ ולא תטה משפט גר יתום (ואלמנה) +דברים כ"ד י"ז+, ולא תביא אתנן זונה, +דברים כ"ג י"ט+ כי הוא חייב מלקות בכל אחת ואחת בהתחבר כולם, זולת שארה כסותה ועונתה +שמות כ"א י'+ והם אופני החובות אשר לאשה על בעלה, אך לא תוכל לאכול בשעריך מעשר דגנך תירושך וגו', +דברים י"ב י"ז+ ולחם וקלי וכרמל, +ויקרא כ"ג י"ד+ אשר זכר ז"ל שהם חלק שני ממיני לאו שבכללות והם עטופים, ועם כל זה לוקה עליהן, מפני שבא בהן פירושי המקבלים כי לוקה על כל אחת ואחת. ולפי סברתו ז"ל בפירוש החלק הראשון יש למקשה שיקשה ויאמר מאי שנא הני ומאי שנא הני, כי כמו שהיה אפשר שיאמר במעשר לא תאכלום ולא יצטרך לפורטם, כן יתכן שיאמר אל תאכלו כי אם צלי אש ולא יצטרך לפרוט, וכמו שהפירוש במעשרות לחלק כן הבדלת כל דבר מחוץ לצלי אש לחלק, אלא ש"מ נמי כדקאמרינן. ואמנם קראו ללא תוכל לאכול בשעריך בשם לאו שבכללות, אינן בעבור העטוף מעשרות ובכורות ללאו אחד, כי כבר נתבארו אצלינו הענינים הנזכרים עטופים ללאו אחד וכבר נתבאר כי אין לוקין עליהן ולא יתכן שיהיה אמרם בכאן כי אלו לאו שבכללות בדרך עטוף, אמנם בעבור ששלשתם יכללם שם מעשר, ואמר +כריתות ד' ע"ב: ועיין תולדות תנאים ואמוראים לר' אהרן היימאן ח"א ע' /קמ"ג/ שר' אילא ור' אילעא חד הם+ ר' אלעא האוכל מעשר דגן תירוש ויצהר לוקה שלש, והקשו עליו, והלא אין לוקין על לאו שבכללות, וזה דומה לחלב שור וכשב ועז, אשר כוללם שם חלב, ואמר ר' ישמעאל חייב על כל אחת ואחת וכו', +כריתות ד' ע"א+ ואמרו נימא בהא קמפלגי דר' ישמעאל סובר לוקין על לאו שבכללות וכו' ושני הכא דמייתרין ליה קראיי /קראי/ וכו', ורבנן הא קרא יתירא מיבעי להו למילתא אחריתי. וזה התירוץ בחלב כמו התירוץ במעשרות, כי מפני שפרט בהם יצאו מלהיות לאו שבכללות, ומפני שהוגדרו כל חלק וחלק בהם, ואי לאו דמיבעי להו לרבנן למילתא אחריתי הוו מודו ליה לר' ישמעאל. ועם היות יתחייב שלש מלקיות לא יסבור שהם שלש מצות אלא מצוה אחת מדקאמ' ר' חנינה מודה ר' ישמעאל לענין קרבן שאינו חייב אלא אחת, וזכרו הסבה בזה, לפי שאינו דומה לעריות, - גבי עריות איכא גופין מוחלקין ואיכא שמות מוחלקין, ואילו גבי חלב גופין איכא שמות ליכא. ויצא מזה כי קראם לא תוכל לאכול בשעריך מעשר דגנך לאו שבכללות אמנם הוא בעבור השם, ואשר נתחייב במלקות על כל אחת ואחת בהתראה אחת הוא בעבור חילוף המינים המתחייבין במעשר, כמו חילוף מיני הבהמות אשר חלבם אסור, ומפני שפרט בהם נתחייב בחילוק המלקיות, ואת אשר חייב שתהיה האזהרה מאכילת המעשרות מצוה אחת ואזהרה מבכורות בקר וצאן מצוה אחת, וכזה לחם וקלי וכרמל, מפני שכוללם שם חדש, הקשו +כריתות ה' ע"א+ והלא אין לוקין על לאו שבכללות, והיתה התשובה, כי כבר בא בהם מה שחייב החילוק, שאם אכל משלשתן בהתראה אחת חייב על כל אחת ואחת, ואף כי שרשם כולם שם חדש ושם חדש אחד הוא. ולפי זה אין צורך להקיש לא ימצא בך וגו' +דברים י"ח י'+ אל לחם וקלי וכרמל להוציא מהיות לאו שבכללות, וכן אשה זונה וחללה +ויקרא כ"ז ד'+ והדומה להם. והתימה בזה המאמר היותו ז"ל קושר ענין מנין המצות בחילוק המלקיות ולא יסתכל בשמות. והנראה מחקירתם ז"ל לענין חילוק אמנם הוא לענין שאם עשאן בהתראה אחת לוקה על כל אחת ואחת, או בהעלם אחד חייב חטאת על כל אחת ואחת ודברי ר' ישמעאל בחלב יוכיח, אשר יחייב ג' מלקיות והיא אצלו מצוה אחת, ואין הסבה בהיותה המצוה אחת, מפני שבא בה כרת אחד, שהרי עריות כולהי כרת אחד נאמר בהן והמה מצות הרבה, היותם שמות מוחלקין. וחקרו ז"ל בחילוק החטאות כאשר חקרו על חילוק מלאכות דשבת, ואין ספק כי היא מצוה אחת, ולולא סברתם כי לאו שניתן לאזהרת ב"ד אין לוקין עליו, +שבת קנ"ד ע"א+ היו מתחייבים מלקות על כל מלאכה ומלאכה, ור' ישמעאל הסובר לאו שניתן לאזהרת מיתת בית דין לוקין עליו +מכות י"ג ע"ב+ ילקה על כל אחת ואחת: והיתכן לנו שנאמר כי ר' ישמעאל סובר כי כל מצות שבת ל"ט לאו. וכזה שאר הדומה לזה מן עשיית מלאכות ביום הכפורים, אשר אפילו לדעת רבנן יחייבו מלקות, ודומה לזה רבים. וא"כ אין החילוק הכרח למנין המצוות לא במלקיות ולא בחטאת. ועוד כי לו יהיה מנין המצות דבוק במלקיות ויתחייב כי רבא אשר יחייב ג' מלקיות באוכל נא ומבושל יתוספו לו על תרי"ג שתים, ויתוסף מן איסורי נזיר שתים, ומן המעלה שאור ודבש שלש, ויתוסף אצלו ג"כ מן המעלה איברי בעלי מומין אחת, וכזה ג"כ אצל התנא דספרא, +אמור פרשתא ז'+ ומהיותו מחייב בהם משום ה' לאוין יתוספו על המצוות ג"כ ארבעה, וכזה אצל ר' ישמעאל. מפני שהוא מחייב בחלב שלש יתוסף שתים, או יחסיר לעומתם מצד שני מהמצוות. והיה ראוי, כי כל החולקין במלקות יחפשו לחסר ולהחליף, כדי להעמיד המנין, והיה החפוש בזה היותר ראוי, ואנחנו לא מצאנו, אלא ש"מ לאו בחילוק מלקיות תליא מילתא דמצות.
התשובה. קושיותיך על הבדילו ז"ל בין אמרם ז"ל לעבור עליו בב' לאוין ודומה לזה ובין אמרם לוקה שתים ודומה לזה ממה שזכרת, כי מעצם ראיתו יתבאר כי אין הבדל בין המאמרים, הקושיא טובה, ולא יכחיש טובתה אלא עקש. אמנם בכל טובה לא יוכרח על שרשו ז"ל קושיא, כי לא על הראיה הזאת לבדה יסד שרשו, אבל כבר הביא ראיות אחרות, והראיה הזאת נתחזקה באחרות ולא בהסמכה על עצמה. ועם כל זאת נראה, כי יש לו תירוץ גם על הקושיא הזאת, וזה הוא, כי לא יחייב מאמרו, כי מה שנאמר בו לעבור עליו בשני לאוין או בשלש ודומה לזה, שאי אפשר שיהיה בו ענין נוסף. אבל כונת מאמרו הוא כזה, כי מה שנאמר בו לעבור עליו בשני לאוין בלבד ולא יאמר בו לוקה שתים, כי אז אינו ראוי למנות הלאוין, כי אין בו כונה נוספת. ומה שנאמר בו לוקה שתים או שלש ימנה במנין המלקיות, מפני שהיו המלקיות ממנין הלאוין בלא מחלוקת, כי לא היו אלו הלאוין אז לחזק וכבר נאמר באיזה מקומות על ענין נרמז עליו עובר בשני לאוין, דרך משל, ולוקה שתים, ואז בזה המשל ימנה השני לאוין בשתי מצות מפני שמספר המלקיות ברור לא בעבור אמרם עובר משום שני לאוין. וכי לא התבוננת דקדוק לשונו ז"ל בבירור זה, כי הוא אמר: יש לך לידע, אפילו תמצא לשון חכמים, כי מי שיעבור באזהרה הפלונית עבר על כך וכך לאוין, או מי שיבטל צווי פלוני יעבור על כך וכך עשה לא יחוייב מזה שנמנה הלאוין כולם כל אחד לבדו ולא כל עשה לבדה, מפני שהענין אחד ואין בו ריבוי. אמנם אמרו כי הוא עובר על כך וכך בעבור נתרבו הצווים והאזהרות בזאת המצוה, וע"כ עבר על אזהרות רבות או צווים רבים. אלא אם תמצאם שיאמרו לוקה שתים או לוקה שלש אז ימנה כל אחד לבדו וכו'. ומפני שסיים דבריו: אלא אם תמצאם וכו' זה יורה כי הוא לא ירחיק המנין [ממאמרם] עובר בשני לאוין ודומה, אך כאשר לא יבא בזה הענין הוספה כי הוא לוקה שתים ודומהו, יתפרש לפי דעתו ז"ל, כי מאמרם עובר משום שני לאוין או שלש ודומה לזה, לפעמים ימנה, והוא כאשר יבא בו מנין העונשין, ופעמים לא ימנה, וזה כאשר לא יבא בו מנין עונשין. ובזה יתורץ ראיתו אשר הביא ממאמרם בגמרא פסחים +כ"ד ע"א+ אמר ליה רבינא לרב אשי וכו', כי ראיתו מלאוין יתירי בבשר קדש אשר הקשה עליו, לא מלאוי דנמלה וצרעה אשר השוו עליהם באמרו מי לא אמר אביי וכו': וזה, כי המקשה כיון להשוות בין לאוי דבשר קדש במחשבתו ובין לאוי דפוטיתא ונמלה וצרעה, אשר על כל חלקיו עובר עליהן בלאוין בלי ספק, ואף אם נתחלפו באופניהן כי קצתם לחזק וקצתם להמנות, ובאה התשובה, כי אין הכרח לנו להעמיד בשני לאוין בבשר קדש, מפני שאפשר להעמידם בזולת זה. ואין צורך למתרץ שיקשה על המקשה ויאמר, מי דמי התם בנמלה וצרעה איכא שמות רבים והכא ליכא שמות רבים, מפני שדחה בטוב מזה, והיא הדחיה בצורך לאו השני לכלל לא לחזק ולא למנות, וקם ליה בדרבה מינה. כללו של דבר הפרק הזה אם הוא מופרך, אפשר לתרצו במה שזכרנו ואפשר שיהיה לו ז"ל בזה פנים אחרים שלא נודע לנו. אך אמרך: וע"פי הדברים שנתבארו יקשה לנו מה שאמר ז"ל במצות [ל"ת] קע"ט וכו' ובאמת כי זאת שהיה קושיא לפי מה שנראה לך, אבל לפי הקס"ד לעבור עליו בשני לאוין, אשר חשב להעמידה בבשר קדש, הלאוין המה לחזק, מפני שהלשון הזה בפני עצמו לא ירצה אלא לחזק, כאשר זכר ואין קושיא ע"ז. וקושיתך על אשר השוה בפוטיתא ונמלה, כבר הקדמנו את דעתנו בזה, אך נוסיף לדחות את הקושיות בפשט כאשר הוספת לחזק בקושיות. ונאמר בתירוץ דבריך [שאמרת]: ואפילו רבינא לא היתה נראית לו זאת הקושיא ואיך יהיה מותר להקיש לאוין נכפלים בטומאת בשר ללאוין הכרחים מחוייבים מענינים שונים ויחייב בזה מה שיחייב בזה, נאמר, ואם דבריך בחצוניותם מזהירים, אך העיון יכריח כדעתנו: מפני כשנתבונן על קושית רבינא בתכלית ההתבוננות לא יוכרח ממנו ואין עליו התלוננות לפי הסברה האמיתית. וזה, כי רבינא כאשר אמר ואימא לעבור עליו בשני לאוין, ר"ל על בשר קדש, הוסיף להחזיק קושיתו מי לא אמר אביי אכל פוטיתא וכו', ר"ל ואם יהיה זר בעיניך לחייב לאוין הרבה על נושא אחד לא יפלא ע"ז, כי הפוטיתא נושא אחד וכבר באו בו לאוין הרבה, כאשר אמר אביי, וכזה הנמלה והצרעה. והדמיון אשר התכוין אליו רבינא הוא להעמיד לאוין הרבה על נושא אחד והקישו בזה צודק. כי כל חלק מחלקיו לאוין הרבה על נושא אחד, ואף כי מחולפים באופניהם, היותם בחלק האחד אשר הוא בשר קדש לחזק, מפני שהנושא ואופן העבירה אחד, ובחלק השני והוא הפוטיתא וחבירו הוא למנין, היות אופני האיסור משונים, ואף כי נתקבצו בדבר אחד, ועל כן ראוי בפוטיתא וחבריה למנות העונשים, ובבשר קדש יהיו לאוי יתירי, כאשר נאמר לרבינא כל היכי דאיכא למדרש דרשינן ולא מוקמינן בלאוי יתירי. כללו של דבר, הפרק הזה נבנה על מה שקדם לו ובא אחריו בהקושיא והתירוץ.
אמנם קושיתך על פירושו ז"ל בפוטיתא ונמלה וצרעה, כי כאשר נעתק הבעלי חיים הנולד בפרי לשרץ הארץ לא יחייב שתי מלקיות להשורש הידוע אין איסור חל על איסור וכו', ה' יודע כי קושיתך טובה ועיון יפה, אך צריך שתדע כי עיונו ז"ל למעלה מעיון זה ואיננו ממי שיעלם ממנו כמו זה השעור. וזה הסדר אשר זכרו ז"ל במציאת בעל חי זה, אינו מפני שהאיסורין מתחדשים וחלים קצתם על קצת, כאשר עלה על דעתך, אך הוא להביננו איך יתקבצו הסגולות הרבות: ואילו היה הענין כאשר דמית, נתחייבו באמת הקושיות והספיקות, אבל הוא כאשר זכרנו. ואני אוסיף לך בזה ביאור ופירוש והבנה לשיטתו ז"ל, כי הוא מקום דק ומסובך, והספיקות אשר זכרת בו מושכלים מאד, ואין לסותרם בנקלה. ונאמר בזה תוכן מאמרו ז"ל ובאורו, והוא זה, כי תולעת הפירות הנולדת בפרי לא יסודר עליה מהצד הזה אלא לאו אחד, ויחייב עליו מלקות אחת, ואם היה בטבע בעל חי זה שירמוש על הארץ כמו שרץ הארץ, - ואנחנו לא נדע זה אלא אחרי רמושו על הארץ כאשר ירמוש שרץ הארץ, - ואז לוקה עליו שתים: לא בעבור כי איסור שרץ הארץ נתחדש בו וחל איסור תולעת הפירות הראשון כמו שיורה חיצוניות דבריו ז"ל, אבל בעבור הוכיח סופו על תחלתו, וטיולו על הארץ הוא בשרש היותו שקץ ושרץ, ושני האיסורין באין כאחת, להיותו מן התחלת היות טבעו טבע תולעת הפירות וטבע שרץ הארץ. ולא יכשילך סדרו ז"ל בלשון איסור אחר איסור: וזה אמנם לאמת הבנת קיבוץ האיסורים אלו קשי הציור בהבנה אשר יתחדש בהבנה שיהיו מחודשים, ואף כי במציאות עצמותה כולם באו כאחת, כאשר בארנו. כי על זה הדרך אשר בארנו בשני איסורין יחויב שנבין כזה בשארית השש, ואין תועלת בכפל [הדברים], כי כולם באים כאחת במציאות שניהם ואף כי נתחדשה ידיעתנו דבר אחר דבר, כאשר זכרנו. וכבר ראוי שנרחיב להמקשה בזה התנצלות, כי קשה הבנתו, וכ"ש מליצתו ז"ל בספר המצות אינה ברורה, אבל לשונו ז"ל בהחבור בענין הזה מיישרת למה שפירשנו למי שיתבונן מאמרו ויטיב התבוננו. וזה, כי הוא אמר בפרק השני מהלכות מאכלות אסורות +ה' כ"ג+ דבור, אשר זה לשונו: הרי שהיתה הבריה משרץ העוף ומשרץ הארץ ומשרץ המים, כגון שהיו לה כנפיים והיא מהלכת על הארץ כשאר שרצים והיתה רבה במים ואכלה לוקה שלש מלקיות: ואם היתה יתר על זה מן המינין שנבראו בפירות לוקה עליה ארבע: ואם לא +לפנינו ברמב"ם חסר לא ועיין שם לח"מ: וכן עיין סה"מ ל"ת קע"ט, שגם שם מדבר על לא פרה וכן מזכיר ר' אברהם להלן ואם לא היתה+ היתה מן המינין שפרים ורבים לוקה חמש: ואם היתה מכלל עוף טמא יתר על היותה משרץ העוף לוקה עליה שש מלקיות, משום עוף טמא וכו' כבר רמז לאשר בארנוהו והוא קצר מה שהרחבנו באמרו הרי שהיתה, ואם לא היתה, ואם היתה, ואין צורך להאריך בזה, כי די לחכימא ברמיזא.
ואשר הקשית בשרץ המים חוזרת לזאת הקושיא, איך יחול איסור על איסור, וכבר בארנו אשר בזה.
ואמנם ספיקותיך מלשון נמלה וזה הספק לא יתכן, כי אם שיתאמת שם נמלה על מין מיוחד, זולת מין אחר, עד אשר נאמר, כי הוא ז"ל בפירושו הוציאו מאמיתתו, אך במה תחריכנו /תכריחנו/ עד שיהיה קושיא על האומר שיאמר כי שם נמלה נופל בלשון בעלי התלמוד ג"כ על בעל חי באלו התוארים. והמופת כי נופל על בעל התוארים האלו, כי הכפילו דין העונשים על בעל התוארים האלה, ויהיה שם נמלה מלה משותפת, ואין הזיק בזה ולא קושיא.
ומה שהארכת הדבור על אמרו, כי זה הבעל חי כאשר ישוט במים הוא שרץ המים. ותולדות כל דבריך בנוים על טעותך בכונת דבריו ז"ל, כי ישוט במים לבד, וזאת היא תימה רבה, כי יחוייב מזה, כי כל בעל חי שט ואף האדם שרץ וזה אינו כלום, לא זו הדרך ולא זו העיר +מליצה לקוחה ממלכים ב' ו' י"ט+ וכונת דבריו הוא שיהיה הבעל חי בטבעו השיטה ולא בקנין. ואין השיטה שרמז עליה שיטת חית המים ודומיה כאשר חשבת, אבל שיטת שרץ המים, אשר היא בעמק המים ואמצעו כעלוקה ודומיה, לא ההשאר על שטח המים זמן מה כאשר המשלת בחית המים, וגם שיהיה הבעל חי מדובק במצב גדולו למים אף כי לא נולד בו, כמו שביאר ז"ל בחבור והיתה רבה במים.
ואמנם הקושיא מדבור הקראים בהגאמוס לא אדע בזה ענין, כי אם להגיב על מי שנעדר ההתעוררות להגיע להבין דבריו, ועמד במצב כזה בלי יכולת לדמות ולהשיג את הענין, וזאת היא מדה רעה לא תדבק בנו, כי כבר נזהרנו מלהשיב על כדומה.
ואשר אמרת, כי הדעת הזאת אינה נמצאת לאחד מהראשונים, איני יודע איזה זרות הבאת בהם בזה, כי הוא ז"ל כבר הכריז כי זה הוא מחדושו, וכי סברת כל מי ששמע או ראה דבריו הוא בהיפך. ומה שאמרת כי לא יתיישבו על אמיתתם בהיותך נמשך מן המקום אשר הבאת אותו מן התלמוד, הרי שחלק מה שמשכת אותו לא יתכן והקושיות אינם מוכרחות. ונאמר בזה כי אביי כאשר רצה לגלות סוד חלוף קבלת התנאים בביאור בפרט הנזכר במה שיוציא ממון מעשר שני, אמר +עירובין כ"ז ע"ב+ דגים איכא ביניהו למאן דאמר פרי מפרי וגדולי קרקע דגים גדולי קרקע נינהו למאן דאמר ולד ולדות הארץ דגים ממים איברו, ויצא מזה המאמר שתי סברות בדגים יסברם אביי, אחת מהם כי המה גדולי קרקע והשנית משניהם כי המה ממיא איברו. והקשה התלמוד על אחת מהסברות הנולדות ממאמרו ואמר, אמר אביי דגים גדולי קרקע נינהו והאמר אביי אכל פוטיתא לוקה ארבע ואם איתא אפוטיתא נמי נלקה חמש משום שרץ השורץ על הארץ, ר"ל אם היתה סברתו צודקת, כי הדגים ודומיהם גדולי קרקע, תהיה הפוטיתא אשר היא מכלל מה שייוחס לשרץ המים מפני מציאות איכותו בהם, ג"כ שרץ הארץ מפני היותה גדולי קרקע, כפי דעתו בדגים אשר תולדתם מהמים, וכ"ש וק"ו זולתם אשר בו: ונתבאר מזה, כי הפוטיתא איננה משרץ הארץ בודאי: ואם נחליף בפירוש הפוטיתא משרץ הארץ עד שתהיה תולעת הפירות ושרץ שאינה פורה ורובה ושרץ המים ושרץ העוף תסתלק הקושיא, ומזאת השאלה הנאמרת בגמרא עירובין יתחייב, כי לא יהיה מכלל הלאוין אשר בפוטיתא לאו דשרץ הארץ, אבל לאו דשרץ המים. ולא יתחייב מזה המקום זולת זה בשום פנים. כי זה אשר הכרחת מזה המאמר כי שרץ המים נולד מן המים, בעבור כי המאמר הזה ילמד כי הפוטיתא נולדת מן המים, הוא הכרח בלתי מוכרח, כי הוא לא פירש לנו בהמאמר הזה, כי כל מה שנמצא במים מהבעלי חיים נולד מן המים, אך הדגים בלבד אשר נאמר בהם ממיא איברו. והוא ז"ל לא שם מכלל חלקיו דג טמא כלל, אבל אם יהיה כזה לא ימלט מקושיא אף מי שעשה מחלקים דג טמא. ואני אומר אם יהיה כזה כי יקח ראיה ג"כ המבאר דג טמא מאחר שיאמר אביי. ולעומת זאת אמר ברור כי הוא נולד מן המים הדגים סתם, והסתם כחו כח חלקי ולא התכוון בזאת כל הדגים, ומפני כי אביי אמנם כיוון דגים טהורים, אשר המאמר בהם אם יקנו בכסף מעשר או לא יקנו. ומזה יתבאר כי אין קשיא עליו ז"ל בעבור עשותו מכלל חלקיו שרץ העוף ועוף טמא, ואף כי יסדו שנולד מעפוש הפירות, ולא יסתר זה מהמאמר אשר בא לנו בעופות כי מרקק נבראו, +חולין כ"ז ע"ב+ האם ראית איזה בעל שכל יחלוק על כי הנמלה המעופפת איננה מהרקק, ועם כל זה יעשה אותה כל בעל שכל משרץ העוף, עד כי גם אתה בפירושך אשר אמרת כי הוא בטוח מכל קושיא ועם כל זאת תהיה אתה אדוני - יורך האל - מוכרח, אחרי זה הביאור בכללו, אשר הרחבנו העיון בו לסתור הקושיות להבין, כי מאמרם ז"ל בדגים ממיא איברו ובעופות מן הרקק נבראו, לא כוונו בזה בבריאות האישים המתחדשים עתה מאלו המינים, כי החוש וכ"ש השכל יעידו, כי אלו האישים, ר"ל הדגים והעופות נבראים מזכר ונקבה: אבל כוונת מאמרם ז"ל כי המה בשרש בריאתם למיניהם מששת ימי בראשית נתחדשו מאלו החמרים, מפני כי אחרי בראו ית' המים והמציאו מאין, נתחדשו ממנו הדגים ושאר בעלי חיים המימיים, כאמרו ית' +בראשית א' כ'+ (וישרצו) [ישרצו] המים שרץ נפש חיה וכו' וכן הענין בעופות. ולפי הפירוש הזה, לא יסתר מכל בעל שכל, לא תתחייב קושיא על מאמר האומר כי שרץ המים או כל דבר אשר הוא במים יתכן שתהיה תולדתו חוץ למים, ואף כי בשורש בריאת מינו נתגדל מן המים. וכבר נתבאר על כל פנים, כי לא יתחייב מהמאמר הנאמר בגמרא עירובין, כי לא יהיה שרץ המים אך מה שנולד מן המים, אבל מה שכוונו באין ספק הוא מה שזכרנו, כי הפוטיתא אינה משרץ הארץ: וכבר הגיע הביאור בזה לגבולו.
ואמנם תמיהתך על הפירוש הישר מדוע התחיל אביי במדרגה הרביעית, - תמיה על תמיהתך, וזאת היא כי אביי כיון ללמדנו ענין נפלא, והוא כי יתקבצו תארי ארבעה בעלי חיים בבעל חי אחד, ויותר פלא מזה חמשה, ופלא מזה ששה, וידוע כי לא יבא אחר פלא, כי אם מה שהוא יותר פלא, ועל כן התחיל ברביעי קודם חמישי. ואם תאמר למה לא התחיל בשניה ובשלישית על הסדר, תאמר כי זה הוא לאחד משני ענינים, או לשניהם יחד: אם היות חוץ מהרביעית לא היתה אצלו תמיה, ואם היותה לא בא אצלו בענין הזה קבלה אך אותם הבעלי חיים: אמנם יותר קרוב לאמר כי לא היתה תמיה אצלו חוץ מאלו.
ואמנם הפירוש אשר זכרת קבלתו, ואמרת כי לא יבא עליו קושיא, הנה הפסדו נראה ברור עד שלא נצטרך להקשות עליו, כי הפירוש הזה התמוה אשר הנלמד ממנו כי הלאוין ואפילו לא היה צורך לכפלם עם כל זה יוסיפו במנין כאשר [חשבת] לאמת במקומות מדבריך בזה השאלה, ולפיהם יתחייב במלקיות כמספר הלאוין, ועל כן לוקה בפוטיתא שתים משום דג טמא, ושתים דסתם שרצים הכוללים כאשר אמרת, וזה תימה שיאמר בעל חכמה כזה, אחרי ההיקש המופתי הפוסק והטענה הברורה על הפסד הסברה הזאת. כי הנה הלאוין נכפלו באזהרת שעטנז פעמים +ויקרא י"ט י"ט, דברים כ"ב י"א+ ולא יתכן לאחר שיאמר כי הלובשו ילקה שתים, כי נאמר במשנה מכות +פ"ג מ"ח+ היה לבוש בכלאים כל היום אינו חייב אלא אחת, כמו דין מטמא למתים וזולתו, אשר לא בא בו אלא לאו אחד.
ודעתי היא כי כבר באה ההוכחה על ביטול הדבר, ועם כל זאת הוא חזר אליה וטוען כי היא בלתי מוקשית: וביטול כללות דעה זו משחרר מלבטל את חלקיה וגילוי רחוקה מן העיון ועל כל פנים לא אמלט מלהעירך על הטעות הזה אשר נמלט ממך בזה, וזה כי מופתך ממאמרם ז"ל בגרושה וחלוצה רחוק מעיון חכמים מאד, כי אין אחד שירחיק, כי לאו אחד הוא שם אחד, ולא יתחלק למנין שמות, אמנם ירחיק, כי יהיו הלאוין הרבים בענין אחד שמות רבים, ולאו דגרושה אשר הוא לאו אחד בענין אחד לא ירחיק אחד כי הוא שם אחד: ועוד כי זה המאמר המובא לראיה והוא הנאמר במשנה מכות, +מכות פ"ג מ"א+ לא הבין כבודך כולו, וזה כי אתה הראת לדעת במאמרך, כי הסבור אשר הגרושה והחלוצה כללם התורה בלאו אחד, ועל כן פרשת לפי דמיונך מה שפירשת, וזה ממה שיפליא לב מי ששומע דברי חכמים, וזה הוא כי החלוצה אינה מאיסורי תורה בשום פנים ולא בא עליה לאו דאורייתא כלל. והנה הטעך חיצוניות משנת מכות ואין ספק כי התנצלותך מעט הקבלה שקבלת מהחכמים, ואפילו היה ענין כפי דמיונך מפני היות לאו דגרושה לאו שבכללות ואין לוקין עליו, אמנם היות החלוצה אינה מאיסורי תורה בשום פנים, אך איסור דרבנן, מפני שהמה העמידוה במקום הגרושה, כאשר הדריגו הנתין מדריגת הממזר, ועל כן יאמרו בכל מקום, ממזרת ונתינה לבן ישראל וגרושה וחלוצה לכהן הדיוט, וזה הוא דבר ברור לבעלי החכמה ואפילו אם לא פירשו החכמים זה, וכ"ש שהמה פרסמו בגמרא קדושין +דף ע"ח ע"א ועיין תוי"ט יבמות פ"ט מ"ג+ ואמרו חלוצה דרבנן. וכאשר הקשו על זה היותה נמשכת ממקרא מפורש דחו הקושיא ואמרו, מדרבנן וקרא אסמכתא בעלמא: וא"כ ענין מאמרם ז"ל לא יורה לאשר חשבת כלל, וכבר פירשו משנת כריתות +נראה שיש להגיה משנת מכות, אך אולי קראה למשנה שבריש פ"ג מכות משנת כריתות, מפני שעיקרה שונה מלקות בחייבי כריתות+ כזאת: גרושה וחלוצה אינו חייב אלא על אחת, רצו לומר הגרושה, וזה הפירוש המיותר הוא לשמור מהטעות, מפני שחיצוניות המשנה, אינו חייב עליה אלא משם אחד בלבד, יורה כי בכאן יש לחשוב שני שמות, ואין האמת כזה, כי החיוב הוא על אחת משתיהן בלבד והיא הגרושה.
אמנם ראייתך ממאמרם ז"ל +כריתות ט"ו ע"א+ הבא על חמש נשים וכו', אתה בעצמך כבר הרגשת בהפסד מה שאמרת וסיימת מאמרך ואף כי בזה המקום שלש מצות והודאת בעל דין כמאה (עד) [עדים] ואשר אמרת אחר זה, כי הורה על לאוין, וידוע כי הלאוין הרבים כאשר באו בענינים שונים רבים המה שמות רבים באין ספק, ואיזה ראיה יש על מה שהיה הכונה במאמר הזה.
אמנם קושיתך שהוא ז"ל הבדיל בין זריעה וזמירה ובין קצירה ובצירה, ואף כי לפי שיטתו ז"ל היה ראוי בחילוף זה לפי מה שביארו בעומר השכחה, ובאמת אינך ראוי לעונש על הקושיא הזאת, כי לפי חיצוניותו נראה סתירה בשיטתו, ואין להבין ההבדל ביניהם במקרא, כי אם בעיון רב, כי הוא עמוק מאד, וכבר היה ראוי לו ז"ל שיפרש זה ויגלה סודו, למען לא יבוך המעיין דבריו, כי הקושיא נראית בעיון מעט, ותירוצה לא תתודע אלא לחד השכל. ונאמר בזה, הנה ידוע כי הזמירה נשתוית לזריעה מפני שענינם אחד, וכן הבצירה עם הקצירה ואפילו אם לא אמרו זה חז"ל ההיקש היה מחייב, כי יכלול זמירה וזריעה בלאו אחד, וקצירה ובצירה בלאו אחד, כאשר כלל בשכחה שכחת העומר עם שכחת האילן, אשר נאמר בה +דברים כ"ד כ'+ לא תפאר אחריך אבל היקש זה מופרך ובטל מנוסחת דברי חז"ל אשר הבאת להקשות מהם, וביאור זה, כי ההיקש יכריח, כי לא תפאר אחריך הוא ממין ושכחת עומר בשדה +שם, שם, י"ט.+ ואמנם נזכר לדמיון ולהתבונן כי נרמז הדין גם בזולת עומר השכחה, ולא מצאנו במאמרו ית' בזית לא תפאר אחריך לפי דברי חז"ל תועלת אחרת זולת רמיזת הדין גם בזולת שכחת העומר, ועל כן ראוי לכוללם במנין כאשר עשה ז"ל, כי אין תועלת מחודשה נלמדת מאזהרה הזאת. אמנם אמרו ית' +ויקרא כ"ה ד'+ וכרמך לא תזמור אחר אמרו שדך לא תזרע מצאנו מפורש לחז"ל שיורה, כי אין זה בא לגלות על הדין הזה הראשון שנוהג גם בזולת מקומו, אבל להסיר מהמחשבה ההיקש עליו, וזה כי באמרו שדך לא תזרע היה [במחשבה] ללמוד ממנו כל הדומה לזריעה, כמו הזמירה והחרישה והנטיעה ודומיהם, אך כאשר שנה ית' אחר זה ואמר וכרמך לא תזמור הורה, כי נוהג הדין אך בשתי מיני הזריעה אלו באילן ובשדה, והעדר דמיונם בזולתם, כמו שביארו חז"ל +מוע"ק ג' ע"א+ לומר לך אהני תולדות מיחייב אאחרניאתא לא מיחייב, וזה נוהג מנהג שני כתובין הבאין כאחד אין מלמדין. ונלמוד מדבריהם ז"ל, כי הזמירה, ואם כי היתה נלמדת מהזריעה בהיקש, כי היא מענינה, אמנם הכתוב כיון שלא תהי נלמדת מהזריעה, כי אם היתה נלמדת מהזריעה היו נלמדים זולתם ג"כ, ונעשה הפירוט שפרט בכרמך לא תזמור לימוד לעצמו, ושדך לא תזרע לימוד לעצמו, ואין אחד מהם מחובר לאחר, מפני שהמקרא הבדיל ביניהם, ואף כי היו בעניניהם בלתי מובדלים. אמנם כיון הכתוב להזכיר שניהם מובדלים לתועלת היוצאת מהבדלם, והיא שתהיה כל אחת משתיהם מלמדת לעצמה, לא שתהיה נלמדת מחברתה, ולא שתלמד לזולתה והכרח להבדילם במנין: וזה ההיקש בבצירה וקצירה. ולא נמצא דוגמתו באמרו לא תפאר אחריך אחר לא תשוב לקחתו והוא עיון דק והבן אותו מאד.
ואמנם מה שהקשית אשר עשה ז"ל לאוי דדם כוללים ענין אחד, אף כי חז"ל הבדילום לענינים שונים יספיק לך לתשובה מה שהרגשת בו, והוא אשר אמרת: ואף כי אלו החמשה מינים מהדם. אמנם הלאוין האחרים אשר אמרת כי הם עשאום לזולת דם כמו שהוא, ידועה התשובה אין מקרא יוצא מידי פשוטו, ויספיק מה שביאר ז"ל בכונה הזאת בשרש השני. ואשר חזרת על קצירה ובצירה דשביעית כבר בארנו מה שנראה לנו מהכרח הבדלם, אשר לא יתכן כמוהם בלאוי דדם, ואחרי שהקדמנו בזה אין צורך להאריך בו.
אמנם קושיתך - יורך האל ית' - על אשר השריש בלאו שבכללות וזאת האריכות אשר הארכת, ואתה - יחזקך האל - אף כי היית מכת המשתדלים בלימוד התלמוד והעיון בו בלי ספק, עם כל זאת צריך אתה, בכדי להבין שרשי עיונו ולהוציא זכות המעשה מדבריו להשתדל יותר בחכמה, ולהוסיף בקבלה מהחכמים. והנה, חי ה', כי ראוי אתה לשבח על רוב עיונך והרבות השתדלותך ועומק שאלותיך וטובת קושיותיך לו הגעת לגבול הראוי, ולא תכשל בנפשך, עד אשר יראה מכללות דבריך כי המה תשובות, וכבר נעלמו ממנו ז"ל התמיהות האלו, אשר באמת אינם באים לכלל שיעלמו מתלמידו, ותכשיל בשטחיות מאמריך למי אשר לא יתעורר למה שיש בהם מהטעות, ויסבב טעות למי שלא הבין ראיות דבריו ובטול ראיות חולקיו, וזה - ישמרך האל - ראוי שתשמור נפשך ממנו כי לאו כל מוחא סביל דא, ולא בכל זמן יתחבר כמוהו, וכל אשר זכרנו מהתשובות ונצוחים הוא אך המעט. אך נשוב לדרכיו ונחזור לתשובות אשר כוננו, ולא נאריך בביאור דרכי המוסר, ונאמר בתשובות על הקושיות מבלי לרדוף אחרי מליצות.
אמנם בדבר שאלתך על הגרסא הנכונה בדברי אביי ורבא, והגרסא אף כי נתחלפה במקומות, ונמצא אביי במקום רבא, ורבא במקום אביי, הגרסא הנכונה היא אשר סמך ז"ל עליה והביאה והיא, כי אביי הוא אומר לוקין על לאו שבכללות, ורבא הוא האומר אין לוקין על לאו שבכללות, ולא תתחלף גרסתו ז"ל בשום פנים. אבל כל מה שהביאו בהשורש הרמוז לו, על זאת הגרסא המדוקדקת אביאו, אמר אביי וכו' ורבא אמר אין לוקין על לאו שבכללות ואם נמצא בנוסח המועתק מזה חבור, ר"ל ספר המצות, בחלוף והפך הוא טעות בהעתקה, ותקנוה. והראיה על אמיתת הגרסא הזאת יתראה ממה שרמזת אתה אליה, וממה שנזכור ונפרש אנחנו, וזה כי המופת כבר קם על אמיתת מה שביארו ז"ל מזה, כי ההלכה היא אין לוקין על לאו שבכללות, כמו שנוסיף ראיותיו ז"ל בפשט להבין למי שנעלם ממנו. ואפילו יהי אביי הוא האומר אין לוקין על לאו שבכללות, כאשר היא הגרסא בקצת הנוסחאות, היה זה מכלל התנאים שאמרו אביי ורבא הלכה כרבא בר וכו' כאשר אמרת. ואין זה מפני שאנחנו שינינו גרסת התלמוד עד אשר ידחו אלו התנאים, אבל אנחנו הכרענו מזה הפנים גירסת קצת הנוסחאות אשר בחר בה ז"ל על שאר הגרסאות אשר בחרת בה +ר"ל שעל יסוד כך שהלכה אין לוקין על לאו שבכללות, ובהתבסס על כך שאין הלכה כאביי אלא ביע"ל קג"ם מן ההכרח לאמר שרבא הוא שאומר אין לוקין וכו'.+ ואפילו אם היו מסכימים כל הגרסות כאשר הבאת, אשר באמת אינו כן, לא היינו דוחים ההלכה הפוסקת על אמיתת מאמר האומר אין לוקין על לאו שבכללות בעבור הקושיא החלושה הזאת, ר"ל שיהיה זה נגד הכלל המותנה, +שאין הלכה כאביי אלא ביע"ל קג"ם+ מפני שאנחנו נוכל לומר כי אלו התנאים לא נאמרו אלא במקום שדעת אביי היא יחידית, אבל בכאן אין דעת אביי יחידית עד שנחזיק בתנאי +עיין יד מלאכי אות קנ"ח, ומלא הרועים ח"ב ערך שונה הלכות, ועין הרועים ערך הלכה אות כ"ח, ועיין אוצה"ג קדושין פי' ר"ח ע' /ו'/ בהערה א' שמביא מתלמידי הרשב"א שהלכה כרבא היכא דפליגי אינהו לחודייהו, אבל היכא דאיכא אחריני דקאי כוותיהו בודאי הלכה כאביי.+ ודברינו אלה נוהגים לפי שיטתך, אבל באמת הענין הוא בחילוף מה שהשרשת, כי האמת הוא מה שזכרנו בתחלה. ואמנם הקושיא על פירושו ז"ל מזה, שהתלמוד לא יקשה על רבא או על אביי לפי נוסחתכם לוקה אחת או אפילו חדא נמי לא לאקי, הוא קושיא טובה, אבל היא נבנית על נוסחא בלתי מדוקדקת. אמנם הנוסחא שרמזת אליה ממאמר התלמוד וצריכא דאי אשמעינן וכו', אנחנו לא מצאנו הגירסא הזאת בכל נוסחאות התלמוד שעמדנו עליו, ולא ידענו מה הוא המאמר שרומז אליו. אמנם מה שנראה מדבריך, כי נאמר על מאמר רבא +פסחים מ"א ע"ב+ בזג וחרצן איכא דאמרי וכו' ואיכא דאמרי וכו', אם נמצא בקצת הנוסחאות אינו מדוקדק, כי הגרסא או הנוסחא הנהיגוה בדומה למחלקותם בנא ומבושל, ואין הענין כזה, כי רבא לא יחלוק על משנה ערוכה, אבל הנוסחא המדוקדקת במחלוקת זג וחרצן ורבא אמר אין לוקין על לאו שבכללות, ולא יבא אחרי זה איכא דאמרי כלל, וכונת רבא בכאן אין לוקין על לאו שבכללות, אין לוקין על מאמרו ית' מכל אשר יעשה מגפן היין: אבל אכל זג לוקה אחת, חרצן לוקה אחת, זג וחרצן לוקה שתים, זאת היא סברת רבא בזג וחרצן. ועל הגרסא הזאת סמך ז"ל במה שהביאו /בשורש/ בשורשת התשיעי, ר"ל שלא אמר על סברת רבא בזג וחרצן איכא דאמרי כלל. ונזכיר עוד מופת על אמיתת הגרסא הזאת. ואם יקשה המקשה ויאמר אם זאת היא הגרסא האמיתית מאי שנא לרבא בין נא ומבושל ובין זג וחרצן, עד אשר יאמר באכל נא ומבושל אינו לוקה אלא אחת ובאכל זג וחרצן לוקה שתים, והוצאות אזהרותיהם שוה בכולם וכל שניהם אצלו לאו שבכללות, נאמר לו שים לבך מה שהשריש ז"ל בזה השורש התשיעי, ומה שביארו בלאו שבכללות בטרם שתמהר להקשות. כי כבר נתבאר מדברי רבא בנא ומבושל אין לוקין על לאו שבכללות, כי הוא יורה בלאו שבכללות על האזהרה הכוללת לשניהם יחד הנקחת מכללא ואל האזהרה הכוללת שניהם אשר נפרטו בה. ועל כן כאשר אמר אביי אכל נא ומבושל לוקה שלש אחת משום נא ואחת משום מבושל ואחת משום שאינו צלי חלק רבא והשליך שתי מלקיות ואמר אינו לוקה אלא אחת, דפי הדעה הראשונה אשר ההלכה כמותה כמו שאפרש, והשליך משום שאינו צלי הבאה מכללא אשר הוא לאו שבכללות באמרו אל תאכלו וגו' כי אם צלי אש ואין לוקין עליו כלל בלא שום תנאי, והשליך ג"כ אחד מהשנים האחרים, מפני שנכללו האזהרות בלאו אחד, אשר הוא ג"כ לאו שבכללות, ואין לוקין עליו כל זמן שלא בא בקבלה להבדילם, כמו שביאר ז"ל בחלק השני מחלוקי המין השני ממיני לאו שבכללות, וכפי מה שהרחיב הבאור ז"ל, והביא עליו ראיה שאי אפשר לסתור על הגרסא אשר זכרה, שיהיה רבא האומר באוכל נא ומבושל לוקה אחת, ובאוכל זג וחרצן לא אמר כזה, אך אין לוקין על לאו שבכללות בלבד להרחיק המלקות השלישי אשר חייבה אביי, הנקחת מכל אשר יעשה מגפן היין, כאשר באר ז"ל, והשאירו השתי מלקיות אחת משום חרצן ואחת משום זג. כי המין הראשון ממיני לאו שבכללות אשר הוא אל תאכל וכו' כי אם צלי אש, ומכל אשר יעשה מגפן היין נדחים לשטתו בהחלט, והמין השני נתחלף משפטו לפי הקבלה, ועל כן אם אכל נא ומבושל לוקה אחת, כי הלאו אשר הזהירו משניהם לאו שבכללות ולא בא בקבלה להבדיל ביניהם, ומי שאכל זג וחרצן לוקה שתים, מפני שהוא אף שאזהרת שניהם בא בלאו שבכללות, אבל שבא בקבלת המקבלים מה שיורה, כי באה הקבלה להבדיל ביניהם, כמו מעשר דגן ותירוש ויצהר: יורה על כי בא הקבלה בפירוש המקבלים להבדיל ביניהם אמרה המשנה +נזיר ל"ד ע"ב+ וחייב על היין וכו' ועל החרצנים בפני עצמן ועל הזגין בפני עצמן ואמרו בתלמוד +שם ל"ח ע"ב, וכגירסת התוס' שם+ תנו רבנן (ענבים) [וענבים] לחים ויבשים לא יאכל לחייב על זה בפני עצמו ועל זה בפני עצמו ומכאן אתה דן לכל איסורין שבנזיר ועל כן אמר ז"ל במצוה מאתים ושש ממצות ל"ת מה שאמרו, וכבר נתבאר בזה. אמנם הראיה על אמיתת הגרסא אשר החליטה ז"ל, והיא אשר לא נאמר על מאמר רבא אין לוקין על לאו שבכללות בזג וחרצן שום איכא דאמרי הוא מזה כי זאת המחלוקת אשר בין אביי ורבא בזג וחרצן המובאת בגמרא פסחים כבר באה בעינה בגמרא נזירות עוד אמרו /נזיר ל"ח ע"ב/ אמר אביי אכל חרצן וזג לוקה שלש רבא אמר אינו לוקה על לאו שבכללות מותיב רב פפא ר' אליעזר אומר נזיר שהיה שותה יין כל היום וכו' אכל ענבים לחים ויבשים חרצנים וזוגין /וזגין/ ושחט /וסחט/ אשכול של ענבים ושתה לוקה חמש אי הכי לקי /לילקי/ שש אחת משום מכל אשר יעשה מגפן היין וכו', וכאשר כוונו לדחות זאת הקושיא אשר הקשו בה על אביי ולהעמיד סברתו לא יכלו, ונתחזקה התיובתא ונדחו דברי אביי כאשר הוא ידוע: ועוד כי מכאן היא ראיה על אמיתת הגרסא אשר הביאה ז"ל בזה אשר לא יאמר רבא באוכל זג וחרצן לוקה אחת כלל, וכ"ש אינו לוקה כלל. והנמצא בקצת הנוסחאות בפסחים הוא טעות מהמעתיקים, ואחד מהמפרשים הוסיפו, ונכנס בקצת הנוסחאות, כאשר נתוספה בנוסחתכם, וצריכה אשר איננה צריכה. ומכאן הוא ראיה כי ההלכה כרבא האומר אין לוקין על לאו שבכללות, והבן אלו העמוקות, ולמוד לחפש הבנת דברי בעלי החכמה באמת, ולדקדק במליצותיהם, והתרגל החפוש בהם ותעיין בעיוניהם בטרם תמהר להשיג עליהם.
אמנם מה שאמרת, כי יתחייב לזאת הסברה שיהיה הדין בנא ומבושל ודומיהם שלא ילקה כלל, מפני כי הלשנא בתרא חדא נמי לא לאקי, ומהשרשים והכללים הוא כי ההלכה כלישנא בתרא, הנה כבר הגעת בדבר הזה קצת מה שראוי להגיע אליו, אך לא באת לתכליתו, וזה כי השרשים והכללים בפסקי ההלכות אשר מכללם היא הלכה כלישנא בתרא אין לסמוך עליהם, אלא במה שאין פנים להוכיח ממקומות אחרים +כן ג"כ בתשובות הגאונים (הרכבי) סי' פ"א מובא באוצה"ג גטין ע' /י"ד/ נאטו רבנן למסמך אבתרא כד לא מוכח קמא: ועין בכ"מ לה' קרבן פסח ה"ד שמתרץ אחרת: וכן עיין כ"מ לה' איסורי ביאה, פט"ו הי"ח, שסובר שהרמב"ם פסק כלישנא קמא לחומרא - אך עיין גם חזון איש כתובות סי' פ"ז ס"ק ה'.+ והנה משראינו יחיד ורבים הלכה כרבים, ועם כל זאת במקומות רבים נתברר כי ההלכה היא כדעת יחיד, ואין הענין מיושב, כי אם על מה שרמזנו בכאן, וכפי אשר הרחבנו בביאורו, והארכנו לאמתו, במאמרינו בקצת מספרינו אשר חברנו. והנה הלישנא בתרא זה הנרמז אליו בזאת השאלה נדחית, כי נמצא בתלמוד מה שיורה על כי האוכל נא ומבושל לוקה, ואין ספק כי זה על סברת המקבלים כלישנא קמא, ועל כן ההלכה כסברתו. וזה שמצינו בתלמוד אמרו בפירוש +פסחים מ"א ע"ב+ אכל נא משחשיכה חייב, וכזה יתבאר מתלמודם במבושל, וממאמרם ז"ל חייב ולא אמרו עובר ראיה כי הוא לוקה, כי לא יבא חיוב אלא על עונש. ונביא ראיה עוד יותר חזקה כי הוא לוקה אחת ועל כן לא יסמוך בכאן על לישנא בתרא.
אמנם מאמרך, כי הסברה הזאת, ר"ל אין לוקין על לאו שבכללות במין הזה כבר בטל מזאת התיובתא אשר בהתחלת תמורה אין הענין כאשר תחשוב ואף כי הוא מקום עיון, אך כאשר תעיין תכלית העיון יתבאר, כי הוא ר"ל אין לוקין על לאו שבכללות אינו מופרך אך בקצת הסברות. ונבאר לך זאת ונאמר, כי למה שנאמר +תמורה ז' ע"ב+ איתמר המעלה איברי בעלי מומין וכו' הקשו על רבא האומר אין לוקין על לאו שבכללות, או על אביי בקצת הנוסחאות אשר כבר בארנו טעותם, מתבי המקדיש בעלי מומין לגבי מזבח עובר משום חמשה שמות, משום בל תקדישו וכו', אלמא לוקין על לאו שבכללות ותיובתא דרבא, ורצה רב כהנא לדחות התיובתא בגברי קא תני וכו'. ולא נתישב באור רב כהנא כאשר אמרת, אבל נשארה התיובתא בענינה, ולא הגיעו לזה הגבול לבטל הדעה הזאת כאשר אמרת, אבל השתדל התלמוד לתרץ דעת האומר אין לוקין על לאו שבכללות, ואמר אמר רבא אפיק חדא מיניהו ועייל קבלת הדם, והקשה על זה התירוץ ואמר קבלת הדם ר' יוסי בר יהודה דאית ליה ותנא קמא לית ליה, ועמד על זה בקשיא ולא אמר חיובתא דאביי תיובתא כאשר הבאת אתה, אבל תכלית מה שנאמר קשיא ר"ל קשה זו ויקשה על סברת תנא קמא אשר לא יסבור כי קבלת הדם מכלל המוזהרות ולא יתחייב מזה בטול הדעה כאשר חשבת, אבל קושיתו לסברת תנא קמא, והסכמתו לסברת ר' יוסי בר יהודה, ולא נתבאר לנו אם הלכה כר' יוסי בר יהודה או כתנא קמא, בכדי שנביא ראיה מכאן על התקיים הדעה או בטולה, ואין ראיה מהמקום הזה בשום פנים, אבל נשארה הדעה בין הקיום והבטול +לפנינו איתא בגמרא גם לשנא אחרינא ובו מסיים הדיון בתיובתא דאביי תיובתא (ולפי גירסת ר"א צ"ל: תיובתא דרבא) ההבדל בין קושיא לתיובתא מובא כבר בסדר תנאים ואמוראים כלל נ"ג, נ"ד ונ"ה.+ אמנם כבר בא המופת על קיומה ממקום אחר, כאשר בארנו ונבאר, והוא קיום לדעת תנא קמא המוקשה ולא המופרך, אבל היה נדחה כאשר זכר ז"ל, והבן זה לתכליתו ולא תחשוב כי התלמוד כל המעיין בו ידע דרכיו לא כל הרוצה ליטול לו את השם יטול.
ואשר אמרת, כי היה ראוי שיקשה על האומר אין לוקין על לאו שבכללות בלא תאכלו על הדם מזאת המשנה בדבריך והיא בריתא, והתשובה בזה, כי אין ראוי להקשות מכל דעה בלתי מקוימת ונתבאר בטולה: ואילו היתה התשובה מזאת הבריתא ברורה כאשר חשבת, היה ראוי שיקשו ממנו, אבל אינה ברורה כאשר בארנו, ומפני שידעו ז"ל כאשר נתבאר להם כי אין תיובתא ברורה מזאת הבריתא על רבא לא הקשו ממנה.
אמנם קושיתך ממאמרם +כריתות ג' ע"א.+ בעריות דחלוקין בלאוין אף שיש בהם בת בנה ובת בתה אשר נכללים בלאו אחד, התשובה היא, כי אשר יורו במאמרם, הואיל וחלוקין בלאוין, על רובם לא על כולם, כי רובם בלאוין חלוקין, ואפילו הם אמרו כל העריות חלוקין היינו יכולים להוציא מן הכלל כי מהשרשים [הוא כי] אין למדין מן הכללות, +קדושין ל"ד ע"א+ וכ"ש שהם ז"ל לא אמרו זאת. ועוד כי בת בנו ובת בתו, אף כי אינם בחלוקין, כבר בארו אופן ההיקש אשר אפשר להוכיח ממנו, כי,,, /כל/ העריות במדריגות חלוקין, וזה אמרם בכריתות +דף ב' ע"ב+ אמר ר' יונה ואי תימא /ואיתימא/ רב הונא בריה דרב יהושע אמר קרא כי כל אשר יעשה מכל התעובות /התועבות/ האלה ונכרתו הוקשו כל העריות כולן לאחותו מה אחותו חייב עליה בפני עצמה אף כל אחת ואחת חייב עליה בפני עצמה, ואין פנים להקשות עליו מזה, כי חז"ל פרסמו להבדיל ביניהם, מפני שהיא יוצאת מצד החלק השני מן מין השני אשר בארו ז"ל.
ואמנם קושיתך על חלקו ז"ל במנין המצות זג מן חרצן, וחשבת כי זה סותר את אשר השריש בשורש התשיעי, כבר גלינו במה שקדם מאלו הספיקות וביארנו מופת אמיתת מה שזכרו ז"ל, ואין סתירה על סברותיו, אלא למי שלא יבין מה שראוי להבין מהם, ולא יתישב בתולדת הנולדים מהם. ואשר הטעך בלא ספק הוא מאמרו בשורש התשיעי, כאשר זכר החלק הראשון מהמין השני ממיני לאו שבכללות ושם נאמר ג"כ אמר אביי אכל דג וכו /וכו'/, ולא התבוננת על מאמרו אחר ורבא אמר אין לוקין על לאו שבכללות: רוצה אמרו מכל אשר יעשה מגפן היין שיחשוב אביי שלוקין עליו. והאמת הוא מה שזכרו ז"ל, כי אין סברת רבא בזג וחרצן שוה לסברתו בנא ומבושל, אבל בין שניהם הבדל מצד והסכם מצד, וכבר הקדמנו לבאר זה.
אמנם אשר אמרת ועם ההתבוננות לא נראה וכו', אמת כי עם ההתבוננות בלי עיון היטב לא יראה אלא מה שזכרתו, כי זה אשר הבנת מדברי רבא, או אביי לפי גרסתך, בלאו שבכללות הוא אמת וכבר ביארו אבא מארי זצ"ל, אלא שזה קצת מהסברא לא כולה, ואין צורך לנו להאריך בסתירת טעותך בפירוש לאו שבכללות כאשר הארכת בפשטו אחרי שסתרנו תוכן דבריהם, וזה כי היוצא מכל דבריך מן דבריך ועם ההתבוננות, עד דבריך, והתימה בזה המאמר, כי אתה תסבור, כי המאמר אין לוקין על לאו שבכללות לא יורה בלאוי שבכללות על המעוטפים כלל, אלא על הלאו הכולל היוצא מכלל לבד, וכאשר צר לך ההרחב בפירוש הזה ועמדו לנגדך הלשונות הברורים מדבריהם ז"ל במעשר וחלב, אשר נתפרסם בהם כי המעוטפות הם לאו שבכללות, הסכמת להוציא המאמרים מהבנתם ומיושר תכליתם, כי מאמרם ז"ל בחלב, אשר זה לשונו, +כריתות ד' ע"א+ תנו רבנן כל חלב שור וכשב ועז לא תאכלו לחייב על כל אחת ואחת דברי ר' ישמעאל, וחכמים אומרים אינו חייב אלא אחת, ואמרם בתלמוד על זה, לימא קסבר ר' ישמעאל לוקין על לאו שבכללות וכו'. ולא אחשוב כי בעל שכל שמור בטוח משטנה יעלם ממנו, כי הכונה בכאן, אשר הנעטפים בלאו אחד יאמר עליהם בסתם כי האזהרה באה עליהם בלאו שבכללות, וכל שכן במאמרם, אשר רצו לדחות מר' ישמעאל, וטענו בעבורו באמרו חייב על כל אחת ואחת, כי לא יתחייב מזה אצלו שיהיה הדין לוקין על לאו שבכללות במה שהוא חוץ חלב. וזה לשונם, +שם, והלשון אינו מובא מדוייק ממש כמו שהוא לפנינו+ אמרי לא הכא קרא יתירא כתיב, לימא קרא כל חלב לא תאכלו, שור וכשב ועז למה לי, לחלק, - אשר זה יורה לכל מי שמבין, כי לא הוציא ר' ישמעאל החלב מלאו שבכללות, אלא בעבור שהיה די באחד העטופים משאריתם, ויתחייב מזה בלא ספק, כי העטופות בעבור פרוד עניניהם לא לחלק נקראו לאו שבכללות לדברי כולם וגם לר' ישמעאל, מפני שהמה שמו העילה שהוציא ר' ישמעאל חלב שור וכשב מדין לאו שבכללות, מפני שהכתוב פרט במה שלא היה צורך לפרוט, כי היה די שיאמר כל חלב, או כל חלב כשב, כמו שבאר התלמוד, ובעבור שפרט במה שאין צורך לפרוט נלמוד כי הוא לחלק, ויורה זה מבלי שלילה מכל בעל שכל, כי כאשר תהיינה האזהרות לא מיותרות אבל מוכרחות לא יחלוק אחד כי הן לאו שבכללות, וכבר היו הדברים האלה ברורים, עד שלא היו צריכים לפירוש, אלא למי שיבין מהדברים הפך כונתם כאשר קרה בהבנת מעלת כבודו לענין זה: כי הוא - יתמיד עליו אלקים טובו - הבין, כי הסיבה אשר רבנן עשו חלב שור וכשב ועז לאו שבכללות, מפני שכולם חלב והתלמוד הכריז, כי הסיבה אשר היה זה אצל ר' ישמעאל שלא תהיה לאו שבכללות מפני שכולם חלב, והיה די שיאמר כל חלב, או כל חלב כשב, ולא היה צריך לפרוט מה שפרט: וזה ההפוך בהבנה תמוה. וכן אמרם במעשר יורה, כי המעוטפות לאו שבכללות, כמו שזכר ז"ל, וכבר רמזנו על המופת המחזק את פירושו ז"ל, והמבטל את מה שיחלוק. ואם רצינו ללמד פירוש התלמוד בכל שאלה בקולמס ונרחיב בביאורו, יתארך הענין אשר לא יספק לו קוצר זמנינו, ונסתפק במה שהבאנו.
ונוסיף למה שזכרנוהו את אשר הקדימו לבארו רז"ל ונאמר, כי מאמרם בגמרא סנהדרין +ס"ג ע"א ומביא תוכן דברי הגמרא ולא לשונה+ בביאור ענין לאו שבכללות הני מילי דקא אתו תרי תלתה איסורי מחד לאו יורה באין ספק לכל בעל ציור, כי האזהרות אשר יצאו מלאו מיוחד כי זה הלאו הוא שבכללות. והנה העטופות יוצאות מלאו מיוחד בלא ספק, ואין הבדל בין יציאתם מלאו אחד, או כי יוצאות האזהרות בכלל מלאו אחד, כמו האזהרות לא תאכלו על הדם, ואף כי נתחלפו בדמיונם, כי אלו כוללים ואלו מפורטים, אמנם בזה שוים, כי שניהם יוצאים מלאו מיוחד, ועל כן כל אחד משניהן לאו שבכללות.
והנה כבר נתבאר תכלית באור אמיתי בביאור עניני לאו שבכללות. וכבר בארנו באור הראיות, כי ההלכה היא כדעת האומר אין לוקין על לאו שבכללות, והראיה היותר חזקה היות סוגית התלמוד בכריתות ומכות וסנהדרין וזולתם הולכים על זה כי הוא שורש, ר"ל אין לוקין על לאו שבכללות, שיקשו תמיד על מי שיאמר מאמר שיתחייב ממנו החלוף, עד שיבקשו פנים שימלט נפשו ממה שהעמיסו עליו, כמו מה שעשו בדעת ר' ישמעאל בחלב. והמופת החותך על כי המין השני ממיני לאו שבכללות כי ההלכה בו כדעת לישנא קמא, האומר חדא מיהא לאקי, מה שהכריז התלמוד כי חלב שור וכשב ועז לאו שבכללות, ולשון הברייתא וחכמי' אומ' אינו חייב אלא אחת, ועל כן אמר ז"ל במין הזה ממיני לאו שבכללות בשורש התשיעי והאמת כי הוא לוקה אחת וכו'.
אמנם מה שהוקשה לך על שקשר מנין המצות במלקיות כאשר אמרת עד אשר הבאת אלו הקושיות המתמיהות מאבות מלאכות וזולתם, וראוי שיקשו לך, מפני שקשים באמת, לפי מה שהבנת, אך אנחנו נבאר לך מה שיסיר אלו הקושיות, מפני שצריך בזה הרגל בהקשים וידיעה מה שיחייב הפכו ומה לא יחייב, ואשר נבאר בזה הוא, כי הוא ז"ל לא כיון שהמצות ימנו לפי מנין המלקיות, כי המצוה האחת יתכן בה מלקיות רבים לפי מספר אופניה, כאשר בכל אופן עבר על אזהרה, כי הוא ז"ל לא ירחיק שיהיה בעל מום ששימש מצוה אחת, +מל"ת ע'+ עם היות בעלי מומין שלוקין על שמוש בהם מאה וארבעים +עיין רמב"ם ה' ביאת מקדש פ"ז ופ"ח.+ ואמנם כונתו, כי כאשר ראינו אזהרות רבות לא יחייב העושה כולם אלא מלקות אחת, ידענו כי המה חוזרים ללאו אחד, ולא נמנם אלא בלאו אחד, מפני שאילו שבו ללאוין רבים היו מחויבין מלקות כמספר הלאוין בלא ספק, כי לא יתכן לך שתדמה, כי יאמר שמות רבים מלאו אחד לוקין עליהם מלקיות הרבה, ושמות רבים מלאוין רבים לוקין עליהן מלקות אחת, וזה שקר. אמנם כאשר ראינו חלקים רבים מן לאו אחד, ואף כי הוא נלקה על כל חלק וחלק, אנחנו לא נחלק הלאו ונמנהו במנין חלקיו, כי המנין ללאוין לא לחלקים כמו שבאר בשורש י"א. וכבר נתברר מקום הספק, ואין קושיא עליו ז"ל מאלו הפנים, כאשר אין קושיא עליו מזולתם.
ואמנם הקושיא מדוע לא הקשו על אביי והסוברים כמוהו ממנין המצות הוא מפני שמחלו להקשות, כי סברתו נדחה, ואין הקושיא הזאת היותר ראויה להקשות להם ז"ל, אלא אם היתה סברתו מקוימת, אבל בהיותה נדחית וסתירתה מקוימת לא היה הצורך להם ז"ל להקשות עליו כל כך: או כי הסיבה אילו הקשו בזה היה טוען, כי הלאו שבכללות, אף כי לוקין על פרטיו אצלו, לא יתחייב רבוי המנין, כי כבר יפלו במצוה אחת מלקיות רבות, כאשר בארנו לפני זה. וכבר הארכנו בזאת השאלה אריכות אשר ימנעו ממנה בעלי החכמה, אך בעת הצורך להבין וללמד ולהסיר הספיקות למען לא יכשילו אלו הקושיות למי שיבואו לידו, וירחיב לנו ההתנצלות וידע כי יש לנו שכר, כי שמענו בקול האומר הרימו מכשול מדרך עמי +ישעי' נ"ז י"ד.+
@שו"ת מעשה ניסים סימן ה
התבוננתי במה שזכרו זצ"ל בשורש י"א מזה הספר כי כל מה שבא לחכמים בו מאמר, כי הענין פלוני ופלוני מעכבין זה את זה, הדבר ברור כי הוא מצוה אחת, כמו ארבעה מינין שבלולב, ולחם הפנים עם לבונה זכה הנעשה עמו, אשר אמרו בזה +מנחות כ"ז ע"א+ הסדרים והבזיכים מעכבים זה את זה, - מזה מבואר, כי המה מצוה אחת: וכן כל אשר יתבאר לך, כי התכלית המבוקש לא יגיע בחלק אחד מאלו החלקים, אז ג"כ הדבר ברור, כי קבוצם הוא הענין אשר ימנה, כמו הכרת המצורע ושאר המאמר. וקשיא לי אליבא דהא מימרא לחדא ואפילו מדידיה ז"ל, שהרי אכילת פסחים או מעכבא או לא פלוגתא דר' יהושע ור' נתן ורבנן +פסחים ע"ח ע"ב וע"ט ע"א.+ דר' יהושע ור' נתן אמרי לא מעכבא, אלא אפילו בשר טמא וחלב קיים, אם זרק את הדם הורצה: וכן אם נמנו עליו וחזרו ונמנו, אפילו אחרונים שאין להם כזית לכל אחד ואחד יצאו ידי חובתן בזריקת הדם: ורבנן סברי, אכילת בשר מעכבא, ואם נטמא בשר וזרק את הדם לא הורצה וחייב בפסח שני: וכן נמנו וחזרו ונמנו וכו' אחרונים לא יצאו וחייבין לעשות פסח שני. והוא עצמו ז"ל פסק כרבנן, דאכילה מעכבא, +ה' קרבן פסח פ"ב הי"ד, ופ"ד ה"ב+ ואם כן הויא לה שחיטת הפסח וזריקת דמו ואכילתו כולן מצוה אחת, כההיא דאמור רבנן פסח מתחילתו לא בא אלא לאכילה. והנה עמדו בזה המשפט שתי האותות הנזכרות, האחת כי אמרו בו מעכב, והשנית כי התכלית המבוקש לא יושג בחלק אחד מאלו החלקים, וא"כ ראוי שקבוצם הוא הענין הנמנה, ומה הפרש בין זה לבזיכין, בפסח נאמר +שמות י"ב ו' וח'+ ושחטו והדר ואכלו, ובבזיכין נאמר +ויקרא כ"ד ו' - ז'+ ושמת אותם שתים מערכות והדר ונתת על המערכת לבונה זכה, ובזה אמרו מעכב, ובזה אמרו לעכב. ובכאן לא יושג התכלית המבוקש בחלק אחד, כי לא יועיל לו הזביחה, ולא תשלם לו מצוה, ולא יספיק לו מבלי פסח שני: ובבזיכים לא יועיל לו הלחם, ולא תושלם לו המצוה, וא"כ נשתוו. ועם כל זאת כבר מנה ז"ל +מ"ע נ"ה - נ"ו+ שחיטת הפסח מצוה, ואכילתו מצוה אחרת, ולא עוד, אלא אפילו ר' יהושע ור' נתן דסברי אכילה לא מעכבא, מודים דפסח לא בא מתחלתו אלא לאכילה. ומדבריהם יצא, דסברי לה מצוה אחת, דכד אמר +פסחים ע"ח ע"ב+ רב גדל /גידל/ אמר רב אם זרק הורצה, אקשינן ליה, והא בעינן אכילה, ופריק דאכילה לא מעכבא, והדר אקשינן הא כתיב +שמוך י"ב ד'+ איש לפי אכלו תכוסו, תירץ ואמר למצוה בעלמא, אבל עכובי לא מעכבא. מדקאמר למצוה בעלמא שמע מינה תשלומי מצוה היא, ולא גוף מצוה, ולא מצוה בפני עצמה, כדקאמרינן בכמה דוכאתא /דוכתי/. אמנם מה שנאמר בו אין מעכבין זה את זה אמר בו ז"ל בסוף השורש: אמנם הקושי בדברים שאמרו בהם אין מעכבין זה את זה, והיה עולה במחשבה, מפני כי אלו החלקים כל חלק מהם אינו צריך לחבירו שיהיה כל חלק מצוה בפני עצמו, כמו שאמרו, +מנחות ל"ח ע"א+ התכלת אינה מעכבת את הלבן והלבן אינו מעכב את התכלת, והיה ראוי לנו שנאמר, כי לבן ותכלת ימנו בשתי מצות, לולא מה שמצאנו להם מאמר מבואר במכילתא דר' ישמעאל +עיין סה"מ לר"ח העליר ע' כ"ו הערה /י'/+ ואמר שם: יכול שהן שתי מצות, מצות תכלת ומצות לבן, ת"ל והיה לכם לציצית, +במדבר ט"ו ל"ט+ מצוה אחת היא ואינה שתי מצות, - והנה נתבאר לך, כי אפילו החלקים אשר אינן מעכבין זה את זה, יכולים להיות מצוה אחת, כאשר יהיו ענין אחד, כי הכונה בציציות למען תזכרו +שם שם מ'+ כללו של דבר הנצרך לזכירה ימנה מצוה אחת. עד כאן לשונו. ונתבאר, כי הענין הכולל שאר המעשים הוא המבוקש במנין ועליו נסמוך, ולא נשאר מקום להנאמר מעכבין ואין מעכבין. וכן אמר ז"ל בתשלום המאמר ולא נשאר א"כ שנביט במנין המצות אל מאמר מעכבין ואין מעכבין, אך אל הענין בלבד, אם הוא ענין אחד או רבים. וא"כ היוצא מכלל המאמר אם באה הראיה כי הענין תמים, אז לא נתבונן להנאמר מעכבין ואין מעכבין, ואם אין לנו ראיה אז נביא ראיה מעכוב, כמו בזיכי לבונה ולחם הפנים ודומיהם. אך זאת הסברה נסתרת מהסברה בתפלין, כי שתי התפלות מסכימים לתשלום ענין אחד, והוא האמור +שמות י"ג ט', והפסוק כמו שהוא לפנינו בלי הגה הנו מורכב מפסוק זה ומשמות י"ג ט"ז - וע"כ הגהנו+ (והיו) [והיה לך] לאות על ידך (ולטופפות) [ולזכרון] בין עיניך למען תהיה תורת ה' בפיך. והנה נאמר בפירוש, שהכונה היא, שתהיה תורת ה' בפיך, כמו הזכירה בציצית, שהיא הכונה המכוונת, ועם כל זאת כבר מנה +מ"ע י"ב וי"ג+ שתיהן בשתי מצות. ואמנם, מה שנתן ז"ל +מ"ע י"ג+ סבה למנות שתי מצות בחלוף לציצית, ואף כי התכלת אינה מעכבת את הלבן והלבן אינו מעכב את התכלת, כמו התפילין של יד אינה מעכבת של ראש ושל ראש אינה מעכבת של יד, במאמרם בגמרא מנחות +מנחות מ"ד ע"א, ועיין חילופי הנוסחאות בסה"מ לר"ח העליר ע' ל"ט ובהערה /י"ד/ שם+ מאן דלית ליה שתי מצות חדא מצוה לא נעביד. ואמרו - וכבר נתבאר לך קריאתם לתפילין של ראש ושל יד שתי מצות, אי משום הא לא אריא מפני שכבר מצאנו להם כמו זה הלשון, ואינה אלא מצוה אחת, וזה שאמרו +סוכה ל"ז ע"ב: בגמרות שלנו אמרה רבה, אך ברי"ף ובשאר המימרות שם בר"ן: רבא+ אמר רבא לולב בימין ואתרוג בשמאל מאי טעמא הני תלת מצוה והכא חדא מצוה, ואין ספק כי מצות לולב יחידית כוללת ארבעת המינים, ועם כל זאת קראום ארבע מצות, בדרך שהמה חלקים למצוה, ויתכן שיהיה מאמרם בתפלין שתי מצות על זה ההיקש וזאת הכונה. ועוד כי ראוי שתהיה חדא מצוה בדרך כי הענין המכוון בהם אחד, למען תהיה תורת ה' בפיך, כמו שהענין בציצית למען תזכרו לסברתו בפירוש המכילתא. וכאשר תתבונן בדברי המכילתא לא יראה לנו שיכריע, כי ראית התנא מההסכם בענין, כי כבר מצאנו הרבה מצות מסכימים בענין אחד, והוא זכר יציאת מצרים, מצות שבת זכר ליציאת מצרים, ושאר המועדות זכר ליציאת מצרים, ומצות תפלין זכר לי"מ, ומצות בכורות זכר לי"מ, ולא יתכן לנו שנעשה כל אלו מצוה אחת. אמנם היותר ראוי שנאמר, כי הראיה על התכלת ולבן מצוה אחת ממאמר הפסוק והיה לכם לציצית בלשון יחיד, ולא אמר והיו בלשון רבים. וע"פ זה ההקיש בתפלין, אשר נאמר בהם בשתים +שמות י"ג ט"ז+ והיה (לך) לאות על ידך ולטוטפות בין עיניך. ויחזק זה כי הברכה על שתיהן אחת, +עיין רמב"ם ה' תפלין פ"ד ה"ה ובכ"מ שם, ועיין גם מל"מ+ ואילו היו שתי מצות לא הספיק בשתיהן ברכה אחת, כאשר לא יספיק באכילת פסח והזבח ברכה אחת, ממאמר המשנה +פסחים קכ"א ע"א+ לא זו פוטרת את זו ולא זו פוטרת את זו. וייטיב יתבונן - יאריך אלקים ימיו, מה שנבוך בו עבדו בהבנת אלו השרשים, ויודיע מה אצלו בזה.
התשובה. הבדל גדול בין אמרם דבר פלוני מעכב דבר פלוני, ובין אמרם בשני דברים מדובקים מעכבין זה את זה, אשר זה יורה כי המה חלקים מקושרים שניהם ביחד, אשר [בעשיתם] תעשה המצוה נרצית, כמשל מהמשלים אשר הביא ז"ל: אמנם במאמרם דבר פלוני מעכב פלוני, כמשל מהמשלים אשר הבאת, לא יתחייב ממנו, כי שני הדברים, ר"ל המעכב והמעוכב, מצוה אחת, מפני שכבר יעכב המצוה מה שהוא חוץ ממנה, כמו שיעכב המלח בהמנעו הרבה מצוות מן הקרבנות, ולא יתחייב מזה, כי באמרו ית' +ויקרא ב' י"ג+ על כל קרבנך תקריב מלח, ואמרו +שם ב' ד'+ וכי תקריב קרבן מנחה וכו' למשל מצוה אחת. והברור הזה יספיק מבלי צורך אל אריכות בו.
ואמרם +פסחים ע"ח ע"ב+ אכילת פסחים מעכבא לזריקה אין זה בקשור הזריקה באכילה ואכילה בזריקה, אשר היא גמר מצות שחיטה, ואם היו מצוה אחת היה אומר שחיטת הפסח ואכילתו מעכבין זה את זה, ואיך יתכן שיאמר זה, או יקיש לבזיכי לבונה ולחם הפנים, עם היות השחיטה תלויה בזמן אחר חוץ מזמן מצות האכילה: כי מצות השחיטה מחובת יום ארבעה עשר עד +שמות י"ב ו'+ ארבעה עשר יום לחודש הזה ושחטו אותו כל קהל עדת ישראל בין הערבים, ומצות אכילה בלילי חמשה עשר ואכלו +שם שם ח'+ את הבשר בלילה הזה, ואין כזה ארבעת מינים שבלולב, ולא בזיכין, ולא לחם הפנים. ועוד שחיטת הפסח מצוה שיש בה כרת, ואכילתו דומה לשאר מצות עשה שאין בה כרת, כי לו קרב הפסח בזמנו ונמנע מלאכלו לילי ט"ו, כבר קיים המצוה בשחיטה ופטור מן הכרת ופטור מן פסח שני. ואיננו כאשר חשבת, כי בשחיטה לא קיים המצוה אם לא אכל אבל בשחיטה קיים המצוה כאשר היו לו אוכלין ראוין, ואפילו לא אכלו. והנה נתבאר כי אין עליו ז"ל קושיא מהפנים האלה.
אמנם הקושיא בחלק השני, אשר חייב בו מה שחייב, והיא ממה שיתכן אשר ישגה בו בעל עיון בכדומה ואנחנו נגלה מסתורה. אמנם אמר +סוכה ל"ז ע"ב+ בלולב ארבע מצות, ידוע כי המה חלקי מצוה, ובדל בין זה ובין אמרם בתפלין שתי מצות, כי ארבעה מינים שבלולב מעכבין זה את זה, ואם מצא דרך משל שלשה מהם ונמנע למצוא הרביעי, לא קיים באשר /לא/ נמצא מהם מצוה כלל, ועל כן לא תתכן הברכה אך על כולם יחד. והתפלין אינם כזה, אלא אם מצא של ראש זולת השל יד, ושל יד זולת השל ראש קיים בה המצוה, ועל כן יברך עליה כאשר נבאר. והתבונן מאמרם בתפלין +עיין הערה ט"ז+ מאן דלית ליה שתי מצות חדא מצוה לא נעביד, ולא יאמר כזה בלולב, אבל הדין בחלופו כאשר בארנו. בכללו של דבר כל חלקים שקצתם מעכבים קצתם, ולא תתקיים המצוה אך בכולם, אז המה מצוה אחת באין חולק כאשר באר בהחלק הראשון, ואיננו כאשר חשבת ממאמרו בסוף השורש, אשר לא התבוננת תכלית ההתבוננות. אין מאמרו בסוף השורש מתנגד למה שהשרישו בתחלתו אבל כונת מאמרו באחרונה ולא נשאר א"כ שנביט במנין המצוות אל מאמר מעכבין ואין מעכבין הוא, כי לא כל מה שלא נאמר בו מעכבין, או שנאמר אין מעכבין, בפירוש שתי מצות בהכרח, אבל מה שנאמר בו מעכבין זה את זה היא מצוה אחת באין חולק, כמו שבאר בתחלה, והתבונן כי הוא דק, ובחיי כי לשונו ז"ל בסוף השורש איננו ברור, והנבוך בו ראוי להתנצלות לקושי מה שנוציא מהם.
אמנם הוכחתך ממאמרו בתכלת ולבן, כי תכליתם אחד, ועל כן שניהם מצוה אחת, והיה ראוי מזה לפי מה שנראה לך, כי ימנו שתי מצות של תפלין מצוה אחת כאשר זכרת, זהו טעות, וזה כי יהיה ראוי לפ"ז כי כל המצות אשר יהיו תכליתם אחד מצוה אחת, ויהיו א"כ התרי"ג מצות נמנות במצות מועטות, כי תכלית מאכלות אסורות והתקדשתם והייתם קדושים, +ויקרא י"א מ"ד+ וכמוהם כל תרי"ג מצוה אחת או שתי מצות, מפני כי תכלית כולם האהבה והיראה, ככתוב בתורה +דברים כ"ח נ"ח+ אם לא תשמור לעשות וכו' ליראה את השם וכו' ואמר עוד +דברים י"א כ"ב+ כי אם שמור תשמרון וכו' לאהבה את ה' וכו', וזה לא דבר, כי אלו שתי מצות של תפלין מחולקים. ואף שהמה לתכלית אחד, ולבן ותכלת בעבור היותם שתיהם לתכלית אחד מדובקים, הלא תראה כי המה אמרו בפירוש בתפלין שהמה שתי מצות, ובלבן ותכלת כי שתיהן מצוה אחת.
ואמנם סמיכתך על ברכת תפלין משל יד ושל ראש שהיא ברכה אחת, הוא טעות ממך, וראיה כנגדך ולא לך, כי הברכה לשל ראש היא אחרת משל יד, וכאשר לבש תפלין של יד לבדה יברך להניח תפלין, וכאשר לבש תפלין של ראש לבדה יברך על מצות תפלין, +ה' תפלין פ"ד ה"ד+ במדרגת ברכת הזבח והפסח, +ה' חמץ ומצה פ"ח ה"ז, ועיין ה' ברכות פי"א הי"ב+ ונעתק הראיה מהיות לנגד ושבה לו [להרמב"ם]. ואשר הטעך בזה הוא, כי כאשר לבש האדם שתיהם כאחת יברך ברכה אחת, והיא של יד, והסבה בזה כי חיוב הברכות על המצות הוא מדרבנן, ורבנן אשר חייבו הברכות על המצות הסתפקו בשתי המצות כאשר עשו שתיהן יחד בברכה אחת, לחבוב זאת המצוה וגדולתה: וזה הוא כי הם ז"ל אסרו הדבור בין לבישת תפלה של יד ושל ראש, וקראו זאת עבירה, כמו שאמרו בפירוש +מנחות ל"ו ע"א+ שח בין תפלה לתפלה עבירה היא, והשתדלו למנוע הדבור בין שתיהן, וחיוב הדבוק בשתיהן בזה, שהשליכו הברכה הדבוקה לאחת משתיהן, והספיקו בברכה הנאמרת על הראשונה משתיהן, ר"ל תפלה של יד. ולולא זה לא היתה פוטרת ברכה של יד את של ראש. וא"כ נתבאר כל זה והבננו כל הספיקות אשר למעלתו הרמה - ירוממה האל ית' - בשרשים האלה, והודענו התשובות על כל חלק מהחלקים, ובארנו כל מה שהיה אצלנו בעניניהם די והותר.
@שו"ת מעשה ניסים סימן ו
שאלה כאשר התבוננתי במנין מצותיו ז"ל נסתפקו לי בהם דברים הרבה, מהם מה שאני מבקש התרת ספיקותיהם, ומהם מה שהשער סגור בהם. וכבר סדרתי קצת מהסגורים לעבדו במכתב הזה. ומאלו המה מה שסובר ז"ל, כי אכילת מצה מצוה בפני עצמה, אבל אכילת מרור אינה מצוה בפני עצמה, אבל היא טפילה לאכילת הפסח ודבוקה בו. ואמר ז"ל +מ"ע נ"ו ומובא כאן בתרגום אבן איוב+ ויש למקשה להקשות עלי ולומר, למה זה מנית אכילת פסח ומצה ומרור במצוה אחת ולא מניתם בשלש מצות, ואמר בתשובה זה לשונו, אמנם המרור הוא נמשך לאכילת מצה ולא ימנה מצוה בפני עצמו, והביא ג' ראיות ראויות לשים לב עליהם, ובראיה אחרת ברורה אמר שבשר הפסח יאכל לקיים המצוה, הן שיזדמן המרור או לא יזדמן, והמרור לא יאכל כי אם בהזדמן בשר הפסח, מפני אמרו +שמות י"ב ח'+ על מרורים יאכלוהו, ואם נאכל מרור בלא בשר לא עשינו כלום, ולא נאמר כבר עשינו מצוה אחת והיא אכילת מרור. ואמרו במכלתא +דר"י מהדורת הורוביץ - רבין ע' /יט', כ'/+ צלי אש ומצות על מרורים יאכלוהו מגיד הכתוב שמצות הפסח צלי ומצה ומרור, ר"ל שהמצוה היא כללם, +אצל אבן תבון: קבוץ אלה+ ושם נאמר מנין אתה אומר שאם אין להם מצה ומרור הם יוצאין ידי חובתן בפסח ת"ל יאכלוהו, ר"ל הבשר לבדו, יכול +עיין במכילתא דר"י מהדורת הורוביץ רבין ע' /כ'/ בהערה לש"ר ותמצא שיש חלופי גירסאות במכלתא זו - האחת שעליה סמך ר"ד והשניה של הרמב"ם ועיין סה"מ לר"ח העליר ע' נ"א הערה /ו'/+ כשם (שאין) [שאם אין] להם מצה ומרור הם יוצאים ידי חובתן בפסח כך אם אין להם פסח יצאו ידי חובתן במצה ומרור, הרי אתה דן, הואיל והפסח מ"ע ומצה ומרור מ"ע אם למדת שאם אין להם מצה ומרור הם יוצאין ידי חובתן בפסח, כך אם אין להם פסח הם יוצאין ידי חובתן במצה ומרור ת"ל יאכלוהו. ושם אמרו יאכלוהו, מכאן אמרו הפסח נאכל אכילת שובע ואין מצה ומרור נאכלין אכילת שובע, מפני שעיקר המצוה אכילת בשר, כאמרו ואכלו את הבשר בלילה הזה, והמרור מן הדברים הנמשכים אחר בשר הפסח והמחויבים לו כמו שיתבאר מאלו הכתובים +אצל אבן תבון: מאלו הלשונות, והכוונה ללשונות המכילתא: עיין אצל ב"ג ע' /ס"ו/ למטה+ למי שיבינם. וכאשר התבוננתי במאמרים האלו בעניות דעתי הבנתי הפך מה שהוכיח מהם ז"ל, אם מהנאמר על מרורים יאכלוהו ואמר בעל המכלתא צלי אש ומצות על מרורים יאכלוהו מגיד הכתוב שמצות הפסח מצה ומרור, והנה ראיה כי השוה מצה למרור, אם היה המרור טפל לאכילת פסח ואינו מצוה בפני עצמו אז תהיה כמשפטה גם המצה, ואם היתה המצה מצוה בפני עצמה יהיה גם המרור כמוה. ולזאת הסברא לא שם לבו ז"ל ועשה המצה מצוה בפ"ע, והתימה כי לשונו ז"ל ר"ל והמצוה היא כללם יסכים גם הוא על השתוותם. ואם החלק השני של המכלתא האומרת מנין אתה אומר שאם אין (לו) [להם] וכו' עם שיורה כי שניהם שוים יורה גם כן כי כל אחד מצוה בפני עצמה, ונבין זה ממדת מה מצינו הנזכרת, והוא המאמר הרי אתה דן הואיל והפסל מ"ע ומצה ומרור מ"ע, ואם לא נשתוו המצה והמרור לפסח, ויהיו כל אחד משניהם מ"ע כמו שהפסח מ"ע, ואינם דבוקים בהשלמת מצותו אבל עומדים לעצמם, איך יתכן לנו דין מה מצינו, אשר הצרכנו אל יאכלוהו להודיע כי קבוצם השלמת מצוה לסברתו ז"ל, ועל כי אין כונת הלימוד הזה בכאן כי מי שאכל מצה ומרור בלא פסח לא עשה כלום, אבל הכונה בלימוד כי מי שהיה לו פסח, ולא נזדמן לו מצה ומרור, ואכלו, כבר קיים מצות הפסח ופטור מפסח שני, אמנם מי שאכל מצה ומרור ולא אכל פסח לא ימלט מפסח שני, וזה הוא תולדות המאמר יאכלוהו כלומר אי אפשר שלא יאכלוהו, מפני שאילו היתה הכונה ללמד, כי המרור אינו מ"ע, איך יקיש התנא ההיקש הזה מה מצינו אשר הוא נעלם מנעלם, איך יאמר הרי אתה דן מצה ומרור מ"ע והא לא קמא ליה, אבל יתילד מן ההיקש הפך ממה שבנה היקשו עליו, וזה לא יתכן. ואם ממאמר המכלתא מכאן אמרו הפסח נאכל אכילת שובע וכו', לא נראה לי כי יורה על משפט המרור, לא על שהוא מצוה בפני עצמה או כי אינו מורה, ואם הורה על מרור הורה גם על המצה כהוראתו על המרור בשוה.
ואמנם הראיה הרביעית אשר זכרו ז"ל שהיא היותר ברורה, וזה הוא מהשורש אשר השרישו התלמוד ואמר +פסחים ק"כ ע"א+ מרור בזמן הזה מדרבנן כי מן התורה אין החיוב לאכלו בפני עצמו אמנם יאכל במציאת בשר פסח, וזאת ראיה נגלית מבוארת שהוא מן הנמשכים אחר המצוה לא שאכילתו מצוה בפני עצמו, ואני איני רואה כי מפני היותה בזמן הזה דרבנן יורה כי אינה מצוה בפני עצמו, אבל זאת השמעתא עצמה תורה לי היותה מצוה בפני עצמו. אמר רבא מצה בזמן הזה דאורייתא מרור דרבנן, ואקשינן, מאי שנא מרור דכתיב +במדבר ט' י"א+ על מצות ומרורים יאכלוהו, בזמן דאיכא פסח אין בזמן דליכא פסח לא, מצה נמי הכתיב על מצות (יאכל) [יאכלהו] אלא מצה הא אהדריה קרא +שמות י"ב י"ח+ בערב תאכלו מצות. וזה מאמר רבא אשר הלכה כמותו, אף שיראה ממנו בתחלת המחשבה כי לא נתחייב במצה ומרור אך בהזדמן הפסח, אמנם ממאמר רב אחא בר יעקב יתבאר, כי אינו כן וזהו המאמר: רב אחא בר יעקב אמר אחד זה ואחד זה מדרבנן, ואקשי ליה, הא כתיב בערב תאכלו מצות, ופריק, ההיא מיבעי ליה לשהיה טמא ושהיה בדרך רחוקה, סלקא דעתך אמינא כיון דבפסח לא אכיל מצה ומרור נמי לא ניכול, קא משמע לן, ורבא אמר לך טמא ודרך רחוקה לא [צריך קרא דלא] גרעי מערל ובן נכר דתניא כל ערל לא יאכל בו +שמות י"ב מ"ח+ וכו', וא"כ רבא יחייב טמא ובדרך רחוקה וערל ומשומד במצות מרור מדאורייתא אף אם לא יאכלו פסח. ומזה יתבאר כי זה שאמר בזמן דאיכא פסח לא כיון מציאות אכילת פסח, אמנם כיון בפני הבית, אשר הוא זמן ראוי לקרבן פסח, ומשום היות ערל ובן נכר וטמא ושהיה בדרך רחוקה חייבין באכילת מרור, ואע"ג דלא קאכלי פסח, שמע מינה מרור מצוה בפני עצמו, ולא תתבטל במניעת עשיית הפסח אלא שלא בפני הבית, כי הדיוק מבערב תאכלו מצות המיותר לחיב על המצה אפילו שלא בזמן הפסח, כמו שנתבאר בתניא כותיה דרבא אין לי אלא בזמן שבית המקדש קיים בזמן שאין בהמ"ק קיים מנין ת"ל וכו', הלא תראה לא יאמר אין לי עם הפסח, אמנם אמר אין לי אלא בזמן (שהמקדש) [שבית המקדש] המקדש קיים ועוד מאמרם +פסחים צ"ה ע"א+ מצוות שעל גופן מנין ת"ל על מצות ומרורים, וא"כ כבר קראום מצוות, ואמר אחר זה, אין לי אלא מ"ע, מל"ת מנין, ת"ל +במדבר ט' י"ב+ לא ישאירו ממנו עד בקר, וכמו לא ישאירו מצוה בפני עצמה ואף שהיא קשורה בפסח ולא תתקיים אלא בפסח כשר, כן המרור בכל שכן, וכבר מצאנו להם מאמר מפורש יורה על השואת המצה במרור והמרור במצה וזה אמרם בפרק האשה +פסחים צ' ע"א+ כי פליגי במצה ומרור, רבנן סברי הא אכילה אחריתי היא, ור' סבר כיון דהכשרו דפסח נינהו כפסח דאמי, והנה מאמר רבנן אכילה אחריתי היא ברור כי שתיהן מצות עומדות לעצמן בהשלמתם לפסח, ואמרם כיון דהכשרו דפסח נינהו, ר"ל אף היות שתיהן אכילה אחריתי הכשרו דפסח נינהו וכפסח דאמי.
התשובה. התבוננו על המצות אשר השער סגור לכבודו, ופתחנו השערים ההם במעט עיון לאופני סגירותיהם, וזה כי הקושיות אשר באו עליהם, אם המה אשר יקשו על כדומיהם לבעלי העיון, עם כל זאת אינם נעדרים מתירוץ לבעלי החכמה. אם השאלה הראשונה אשר חשבת, כי תולדות הראיות מהמאמרים אשר הביא ז"ל הוא להפך ממה שחשבם ז"ל כאשר זכרת, וזה תמוה כי יתעלם ראיותיו הברורות בהם. אם הראיה הראשונה אשר חייבת ממנה כי שוה מצה למרור אשר באמת כן הענין, ואמרת ולזאת הסברא לא שם לבו ז"ל, וזה תמוה מאד למביני מדע, וזה הוא כי הראיה הזאת, ר"ל על מצות ומרורים יאכלוהו, +במדבר ט' י"א+ תורה, כי מצה ומרור נסמכים לבשר הפסח, וכאשר מצאנו מאמר אחר יורה כי חיוב המצה נפרד, וזהו אמרו ית' +שמות י"ב י"ח+ בערב תאכלו מצות ואמרם ז"ל +פסחים ק"כ ע"א+ הכתוב קבעו חובה, עשינו אותה מצוה נפרדת, ולא מצאנו כזה המאמר במרור, ונשאר המרור נסמך לפסח ונפרדה המצה זולתה ביחודה, וזה מובן מדברי חז"ל ולו לדרדקי דבי רבן, כי הם ז"ל אמרו בתלמוד /פסחים ק"כ ע"א/ אמר רבא מצה בזמן הזה דאורייתא ומרור דרבנן, מאי שנא מרור דרבנן דכתיב על מצות ומרורים יאכלוהו, בזמן דאיכא פסח אין בזמן דליכא פסח לא, מצה נמי הא כתיב על מצות ומרורים יאכלוהו, התם הא אהדרה קרא בערב תאכלו מצות. וזאת הקושיא לא נצטרך לאריכות בתירוצה כי תירוצה מבוארה כאשר זכרנו, ולא יאות לחכמים להביא מאמרים מפורסמים כי נתפלא עליהם ונאמר רבותא למקרי פסוקי. ולשונו שאמר ז"ל ר"ל שהמצוה היא כללם אין ממנה קשיא כלל, כי דבריו בנוים מזה המאמר עצמו לא מזולתו והאריכות בזה אך למותר. ואם דברי המכלתא אשר הביא ראיה באמרם מנין אתה אומר שאם אין להם מצה ומרור וכו', הנה אפשר שיקשה ממאמר כזה, כי התרת הקושיא לא נקלה היא, ומכל שכן למי שלא רגיל בעניני ההיקש, ולא יגיע לחלקיו, ולא ידע צורת הבנת כל חלק ממנו, ומה שיתחייב מהם. ואנחנו נבאר הדבור בזה הנאמר במכלתא בכאן, ונאמר, דברי הברייתא +הכוונה למכלתא המובאת בחלק הראשון של השאלה+ והרי אתה דן וכו', לא כונה הברייתא בהיקש המסודר על זאת ההצעה, הואיל והפסח מצות עשה ומצה ומרור מצות עשה, אשר יורה לדעתך להשוותם לקיימה ולהחזיקה אבל כיונה במאמרה והרי אתה דן לחייב מה שהיה ייתכן להיאמר ולהיותו בגדר העיון, ואח"כ סיימה ההיקש באי אפשרות של חיוב זה אשר ייתכן והיה עולה במחשבה והסיקה מסקנא נגדו. וביאור דברי הברייתא לפי הס"ד, כי יעלה במחשבה שאם יזדמן הפסח תתקיים מצותו בלא מצה ומרור, כן המצה והמרור יספיקו זולת הפסח, ויהיה ההיקש לפי זאת המחשבה, כי כל אחד מעניניהם מצוה, וכאשר יספיק אחד משני הענינים, והוא הפסח, כאשר לא נמצא האחר כן יספיק האחר, ואח"כ בטלה הסברה הזאת והקישה מן הכתוב אשר הביאה ת"ל יאכלוהו, ונשאר לפסח פרודו, ולמצה ומרור הסמיכות ובטל והרי אתה דן וכו'. והדמיון מן הקישי החילוף האלו ידועים לגדולי מלאכת הגיון, וכבר ראוי להתבונן בהיטיב הדקדוק אשר להברייתא בדבורה, אפילו בהיקש הנדחה, הואיל והפסח מצות עשה ומצה ומרור מצות עשה, ולא אמרה ומצה ומרור מצוות עשה, +שאמרה לשון יחיד ולא אמרה לשון רבים+ עד שיהיה הענין אפילו מי שלא הבין דקות ההיקש אשר זכרנו יוציא מלחשוב להפריד המרור לעצמו בשום פנים, אך להפריד המצה אשר כבר ידענו פרודה באמת מזולת אלה המאמרים, כאשר קדם הביאור, כי לא אמר אלא מצה ומרור מצות עשה, ר"ל אחת, וגם הקדים המצה ולא אמר מרור ומצה, וזה על דרך הוספה מן התנא לשמור מהטעות, אבל אמיתת הענין וכונתו בהיקש הנזכר הוא מה שזכרנו בתחלה והבן זה, כי הוא עמוק וראיותיו ז"ל אמתים ומוכרחים, ואם לא יודו להם קצת אנשי החכמה כאשר לא יודו למופתים חותכים הרבה מבעלי הדבור, +כך נקראת קבוצה מסויימת של פילוסופים+ מפני שלא הגיעה חכמתם לתכלית השלמות.
ואם מאמר המכלתא מכאן אמרו הפסח נאכל אכילת שובע וכו' לא הביא ז"ל אך לעזר להסברה, לא להיותו ראיה ברורה לעצמה. ואמרת על זה ואם הורה על המרור יורה ג"כ על המצה זהו אמת, ואין ספק כי אלו המאמרים יחד יורו כי המצה והמרור יחד טפלים לפסח אך הכתוב הפריד המצה להבדילה, כאשר הקדמנו לבארו, ונשאר המרור בענינו טפל לבד אם לא שיתחייב אצלך, מפני שיצאתה המצה לפירוד יצא המרור ג"כ מטפול לפרוד, או אם נשאר המרור בטפול לבד לא תועיל להמצה מה שהבדילה הכתוב, זה לא יחייב שום בעל שכל ויחלוק למאמרי החכמים ז"ל.
אמנם להקשות על הראיה האחרונה הפוסקת ואשר לא נצטרך לחזקה, אשר הוא מאמרם +פסחים ק"כ ע"א+ מרור בזמן הזה דרבנן, נאמר באלו הפנים אשר נתקשית בהם, אם ראיתך ממאמר רב אחא בר יעקב ותשובת רבא על ראיתו, ואשר הכריחך להקשות מזה הוא ממיעוט העיון בדבריהם, וזה כי רב אחא בר יעקב השיב על דברי רבא מרור בזמן הזה דרבנן מצה דאורייתא, ואמר א"כ המצה בזמן הזה דרבנן, וכאשר השיב לו ממאמר הכתוב בערב תאכלו מצות, הוציא זה לזולת הוצאתו של רבא, ואמר ההוא לטמא ולמי שהיה בדרך רחוקה, ר"ל כי זה אינו לחיוב אכילת מצה בזולת הזדמנות בשר הפסח כאשר אמר רבא, אבל להתיר אכילתה בזה הלילה ואפילו למי שנמנע ממנו אכילת הפסח, ולא נאמר, מפני שהם מהטפלים לפסח כמו שבא בכתוב על מצות ומרורים יאכלוהו, והנה העיקר אשר הוא הפסח נמנעת אכילתו מהטמא ומהרחוק, כן תמנע עליו אכילת הטפלים, וע"כ אמר הכתוב אצלו בערב תאכלו מצות, ר"ל שיכול לאכול אם ירצה אבל אינו מחויב, ותהיה לך ראיה על אמיתת פירוש זה אשר יתודע בהטבת העיון שני מופתים חזקים, האחד מהם סוף דברי רב אחא בר יעקב שיאמר סלקא דעתך אמינא הואיל ופסח לא אכול מצה ומרור נמי לא ניכול, ואילו היתה כונת רב אחא בר יעקב בכאן לחייב באכילת מצה הטמא והרחוק, כאשר חשבת בדמיונך, היה לו לומר סלקא דעתך אמינא הואיל ומפסח פטור באותו הלילה ממצה ומרור נמי פטור, אמנם מלשונו זה יתבאר אמיתת מה שבארנו. המופת השני מתשובת רבא על רב אחא בר יעקב ואמרו לא גרע מערל ובן נכר דכתיב +שמות י"ב מ"ח+ כל ערל לא יאכל בו וכל בן נכר לא יאכל בו ואמר מר בו אינו אוכל אבל אוכל הוא מצה ומרור. ולא אחשוב כי בעל תבונה זולתך יבין זה כאשר הבנת אתה, אשר הוא לחייב במצה ומרור לערל ובן נכר, כי בדקדוק הלשון יורה על היתר ולא על חיוב, כי הוא השיב לעומת האיסור בו אינו אוכל אבל אוכל הוא מצה ומרור ואילו הביא את החיוב לעומת הפלת החובה אזי היה צריך להגיד כי הוא חייב, כדבריך. ואין ראוי לטעות ולחשוב, כי אנחנו נסבור באמת, כי מצה אינה מחויבת לטמא ורחוק וערל: אין זאת כונתינו. אבל היתה כונתנו לבאר דברי רב אחא בר יעקב, כי הוא הסובר כזה, ותשובת רבא לו היתה על דרך הפלפול להביא קושיא לסתור סברתו, והמה דקדוקים עמוקים אשר אין להוכיחך על העלם ידיעתם, כי לא לכל חכם נקלה ידיעתם. וממה שראוי להעיר עליו הוא להוכיח כי לא יתכן שיהיה חיוב מפנים אחרים, וזה כי הדבר נאמר בבן נכר, ואתה - יעזרך האל - כבר הרגשת בבטול מה שחשבת, וחשבת לחזק, ופרשת כי הבן נכר האמור בכאן הוא משומד, כאילו היה זה נעלם מתנוקות של בית רבן, ועם כל זאת לא יתכן שנחייב בהם המשומד, אם נפל מעליו חיוב הפסח כלל, כי אם נשאר בכפירתו הוא כגוי לכל דבריו, ואם חזר בתשובה לא ימנע מאכילת הפסח אשר הוא מצווה עליו. ואחר שביארנו בטול המחשבה הזאת אין צורך להאריך בדבר לבטל מה שהולדתה ממנו, אשר הוצאת הענין מהבנתו והמאמר מהוראתו, והוא אשר חשבת כי אין הכונה במאמרם בזמן הזה או שלא בזמן הזה במציאת הפסח או העדרו. ואילו עלה על דעת החכמים שיבין אחד כמו שהבנת היו מוסיפים הביאור כאשר אמרת, אבל הם ידעו כי הבנת כל בעל חכמה, או אשר יש לו ציור, כי הכונה מציאת הפסח או העדרו, כי ידוע אשר באותו הזמן הפסח נמצא ובזמן הזה לא נמצא הפסח. ויש לתמוה מאד על דמיוניך ועל מחשבותיך אשר קרו לך, הלא התבוננת סבת סברת האומר מרור בזמן הזה דרבנן, דכתיב /על/ מצות ומרורים יאכלוהו, יורה, כי רמז וכונה למציאת הפסח והעדרו, אמנם נעלם ממך זה כפי הנראה לאחד משני דברים או משניהם יחד, אחת מהם אמיתת ההבטחתו /הבטחתו/ ית' +ישעי' כ"ט י"א+ ותהי לכם חזות הכל כדברי ספר החתום, והשנית הכנסת הבלבול בעיונך, כי בלא ספק כי אתה - יחזקך האל - כונתך לסתור דבריו ז"ל אשר אינם למעלה מן השכל, ועם כל זאת נעלמו ממך בעבור זאת הכונה אפילו מה שלא היה ראוי שיעלם ממך לטוב שכלך וכח חכמתך, ולולא היה זה ברור ונגלה לא עלה זאת במחשבתנו.
אמנם מה שהבאת ראיה ממאמרם ז"ל מצוות שעל גופו, כבר ידוע כי הם ז"ל יאמרו על חלקי המצוה מצוות, ואתה בעצמך כבר הבאת בכתבך במה שקדם מדבריך לשונם שיורה על זה, וזה כי אמרו בלולב +סוכה ל"ז ע"ב+ ארבע מצוות. ואשר קראום מצוות עשה הוא צודק, כי כמו שנתחייב בעשיית המצוה כן הוא מצוה לעשות חלקיה, אמנם לא יוכרח מזה למנותם בשום פנים.
אמנם המאמר +פסחים צ' ע"א+ המורה על השואת מצה ומרור הוא צודק, כי שניהם שוים להיותם אכילה אחריתי, ולא יתחייב מהיות שניהם אכילה אחריתי שיהיו נפרדים במנין בשום פנים. הלא תמצא במוספין אכילת חטאת ואכילת שלמים ושתיהן מצוה אחת, אף כי הן שתי אכילות מחולפות בדינם בלי ספק. ולא תמנה אכילת מצה בלילי חמשה עשר מצוה בפני עצמה משום שהיא אכילה אחריתי, אבל בעבור שבא בה כתוב מיוחד כאשר הקדמנו. וכבר נתבארו ראיותיו ז"ל ואמיתת סברתו.
@שו"ת מעשה ניסים סימן ז
שאלה כבר עשה ז"ל +מ"ע נ"ז+ פסח שני מצוה בפני עצמו, וסמך בזה על סברת רבי, +פסחים צ"ג ע"א+ כי פסח שני רגל בפני עצמו ולא תשלומין דראשון הוא, ולפי הסברה הזאת ראוי כי יתחייבו בפסח שני כל המחויב בפסח ראשון מן מצות עשה ומן מצות ל"ת, וזה מחייב בפסח שני שיהיה נפרד במנין כאשר הוא נפרד בפסח ראשון, וראיתיו ז"ל לא יפריד במנין מצוות פסח שני כ"א שתים, +מל"ת קי"ט וקכ"ב+ והמה לא ישאירו +במדבר ט' י"ב+ ועצם לא תשברו בו +צ"ל: ישברו - ועיין סה"מ לר"ח העליר ע' קכ"ו הערה /י'/ שטעות זו נפלה בכמה ספרים+, והיה ראוי שיפריד אכילת מצה, כמו שהיא נפרדת בפסח ראשון, ושאר המצוות הדבוקים בו. כבר באה ברייתא מפורשת בקריאת מצוות +פסחים צ"ה ע"א+ ת"ר ככל חקת הפסח יעשו אותו, +במדבר ט' י"ב+ יכול כשם שהראשון אסור בבל יראה ובבל ימצא כך השני, ת"ל על מצות ומרורים יאכלוהו, +שם י"א+ ואין לי אלא מ"ע, מל"ת מנין, ת"ל לא ישאירו ממנו עד בקר, +שם י"א+ ואין לי אלא מצות ל"ת שניתק לעשה, מצות ל"ת גמור מנין, ת"ל ועצם לא תשברו +עיין הערה ה'+ בו, מה הפרט מפורש מ"ע ול"ע שניתק לעשה ול"ת גמור אף כל וכו', ואמרינן, בכלל דמצות ומרורים מאי קמרבי צלי איש, בפרטיה מאי קא ממעיט השבתת שאור, בכללי דלא ישאירו מאי קמרבי לא (תוציאו) [תוציא] וגו', בפרטיה מאי קא ממעיט לא יראה ולא ימצא, בכלליה דועצם לא תשברו מאי קא מרבי אל תאכלו ממנו נא, בפרטיה קא ממעיט לא תשחט. וזאת הברייתא תורה על חיוב אכילת מצה ומרור וצלי אש ממ"ע, ועל לא תוציא מן הבית +שמות י"ב מ"ו+ כמו חיוב לא (תשאירו) [ישאירו], ועל חיוב אל תאכלו ממנו נא +שם שם ט'+ כמו חיוב ועצם לא תשברו בו, ואף כי בא בכלל, ר"ל כי כל חקת הפסח היה מספיק לחייב בכל, ולא בא הפרט אלא למעט מה שדומה לו, ובא ממצות ומרורים למעט השבתת שאור דכותה, ובא בפרט לא ישאירו למעט לא יראה ולא ימצא, ובא בועצם לא תשברו בו למעט לא תשחט על חמץ דם זבחי, +שמות ל"ד כ"ה+ וא"כ נתחייב בפסח שני כל מה שנתחייב בראשון, זולת מה שהוציא בהמיעוטים, ומזה כי כמו בפסח ראשון המה מצוות נפרדות כמו כן ראוי בפסח שני לשטתו ז"ל, כי מצוות שני המה זולת מצוות ראשון. ועוד כי מדברי רבי +פסחים צ"ג ע"א+ שני רגל בפני עצמו לא נראה לי ללמוד ממנו כי מצותו אחרת מראשון, כי כמו שאין הכרח מסברת ר' אושעיה +חגיגה ט' ע"א+ האומר בשבעת ימי החג שכולם תשלומין זה לזה אע"ג דלא חאזי בראשון חאזי בשני, כי המה שבע מצות, כן אין הכרח לשטת רבי כי יהיה שני מצוה בפני עצמו, כי סברת רבי בפסח היא סברת ר' אושעיה בשבעת ימי החג. כי הנפקא מינה מסברתו לגר שנתגייר בין שני פסחים וקטן שהגדיל בין שני פסחים לר' חייבין בשני ר' נתן אומר כל הזקוק לראשון זקוק לשני וכל שאינו זקוק לראשון אינו זקוק לשני וכזה יוצא ממחלוקת ר' אושעיה ור' יוחנן, ר' יוחנן אומר כולם תשלומין לראשון, ור' אושעיה אמר כולם תשלומין זה לזה, מאי ביניהו אמר ר' זירא חגר ביום ראשון ונתפשט בשני איכא ביניהו, ר' יוחנן אמר תשלומין לראשון, דחאזי בראשון חאזי בשני דלא חאזי בראשון לא חאזי בשני, ור' אושעיה אמר תשלומין זה לזה, אע"ג דלא חאזי בראשון חאזי בשני, ואם נכריח מזה, כי מצות פסח שני הוא אחרת מפסח ראשון, נכריח מדברי ר' אושעיה, כי שבעת ימי החג שבע מצות לענין חגיגה.
ואמנם ראיתי ז"ל באמר ר' חייב כרת על הראשון וחייב כרת על השני, והיתה זאת ראיה אם היה סובר ר' אם הזיד בזה ובזה חייב שתים, ונפקא מינה שחייב להתודות על זה ועל זה, אך ראינו שיסבור רבי זאת, והמה כבר השוו בין שלשה התנאים בחלוקת הזיד בזה ובזה, ואמרו +פסחים צ"ג ע"ב+ הילכך הזיד בזה ובזה ד"ה חייב. אמנם מה שזכר ז"ל, +סוף מ"ע נ"ז+ כי רבי יסבור הזיד בראשון והקריב בשני חייב, הוא קשה מאד, כי אנחנו רואים, כי זכרו +בפסחים שם+ הנפקא מינה ממחלוקת ג' התנאים, וזה הוא, המה חלקו המשפט על ארבעה חלקים, בחיוב ופטור בשני הפסחים לשטת החולקים שני חלקים מהם כולם מודים, והמה הזיד בזה ובזה דברי הכל חייב, שגג בזה ובזה דברי הכל פטור, והחלק השלישי הזיד בראשון ושגג בשני לר' ור' נתן חייב לר' חנניה בן עקביה פטור, אמנם ר' ור' נתן מחייבין, כי הוא הזיד בזמן החיוב, ואף כי שגג באחריתו ל ימנה בשוגג, ובחלק הזה בארו תולדת סברת ר' חנניה בן עקביה אף על הראשון אינו חיב אלא אם כן לא עשה את השני, ר"ל במזיד לא עשה את השני, ואם שגג בשני כאילו שגג בראשון, כי הוא סובר, כי הזמן הוא זמן אחד מדובק לענין חיוב עשייה, ועל כן יתכן בו תשלומין, וכאשה קרה לו שגגה בסוף פטור, ולא יתחייב על זדון הראשון מפני שכבר היה לו זמן להקריב בו והגיעתו השגגה, כמו מי שיאחר שחיטת הפסח משעה שמינית במזיד בתקותו כי ישחט בתשיעית או בעשירית או במה שישאר מהיום, והגיעתו שגגה בשעות אחרונות, וזהו כונת מאמרו שני תקנתא דראשון הוא, לא לענין חיוב הכרת שלא חייבא תורה בו כרת וכר' נתן דלא דריש חטאו ישא +במדבר ט' י"ג+ כר', ור' נתן יחייב כי הוא סובר זמן הראשון הוא זולת זמן השני, והזדון בראשון מחייבו, כי לא השלים בשני, ואף על פי ששגג, דלא מתקין ליה. והחלק הרביעי שגג בראשון והזיד בשני לר' חייב לר' נתן ולר' חנניה פטור בחלק הזה, כי כונת מאמר ר' חייב על הראשון וחייב על השני, כי הוא רגל בפני עצמו, לאמר כי השני כעיקר הרגל הראשון, וכאשר הזיד בו חייב ולא ינצל בשגגתו בראשון, בעבור סברתו כי שני הזמנים זמן אחד לענין חיוב כרת ג"כ, כמו שבעת ימי החג, אשר כל יום מהם הוא במקום אחר אשר יחייב בו, וכמו שעות זמן השחיטה, אשר האחת תקום מקום האחרת בחיוב השחיטה וחיוב הכרת ג"כ מלשון הכתוב חטאו ישא האיש ההוא, וכבר ישיגו ר' בפסח שני ור' נתן יפטור, כי הוא סובר, כי בשני לא יחייבו בו דיני הראשון, ואינו נוהג מנהגו, ועל כן אמר ותקוני לא מתקין ליה, והעונש לא יהיה אלא על מי שהזיד בראשון ולא עלה לו להשלימו בשני, ואם כן לא יתכן שיסבור ר' הזיד בראשון אף על פי שהקריב בשני חייב. ועוד כי החלוקה החמישית הזאת היה ראוי יותר שידברו בה מהחלק שגג בראשון והזיד בשני, כי הזיד פשיטא שהוא חייב אצל ר' מאמרו וחייב על השני, אמנם הקריב בשני חייב היא חלוקה עמוקה והיה ראוי שיפרשוה ויבארוה, ואתה תחזה, כי בכל החלוקות לא דברו מהקריב: וזאת הסברה לא תתכן אלא אם היה רבי סובר, כי המקריב בראשון חייב להקריב בשני, ואז היה לנו לומר כי המה שתי מצות ואפילו הקריב בראשון ולא הקריב בשני חייב, ולולא הקדים ז"ל בשרש השביעי כי פרקי מצוה לא ימנו מצוה בפני עצמה כבר היה איפשר למנות מצות השלמה בשני מצוה בפני עצמה, לסברת כולם, ולא היה צורך לנו ליחד המנין בסברת רבי לבדו, ומפני שיש בזה מה שנעלם מאתנו אמתתו.
התשובה התבוננו בזאת השאלה, אשר כונתה בכלל תלויה במה שנקדם בשאלה הרביעית מהשאלות אשר על החבור +הכוונה לשאלה ותשובה ד' שבספר ברכת אברהם ואשר תודפס אי"ה בין תשובות ר' אברהם בן הרמב"ם לה' קרבן פסח פ"ה ה"ז+ וכבר היה די לנו במה שביארנו בתשובותינו עליה, לולא כי זאת השאלה תפרד לענינים אשר לא יתכן לחשות מבלי לבארם. אמנם קושיתך מדוע לא מנה אכילך מצה בפסח שני מצוה בפני עצמה, כבר ראוי המאמר הזה שנתמה עליו ולהגדיל התוכחה על זה, כי איך יתכן לבעל חכמה שיחשוב זה, או לעלות במחשבה אופן שיאפשר זה עם ברור הנראה בטולו. כי אכילת מצה לא תמנה בלילי חמשה עשר בניסן מצד הפסח כלל, כי הוא בהתבוננות לפסח הנאמר בו +במדבר ט' י"א, ויותר נראה כי הכוונה לכתוב ומצות על מרורים יאכלהו בשמות י"ב ח'+ על מצות ומרורים יאכלוהו מנמשכי המצוה, כאשר הוקדם לפני זה. - אמנם נמנית מפורדת למאמר הכתוב בלילי חמשה עשר בניסן +שמות י"ב י"ח+ בערב תאכלו מצות, ולא נאמר בדומה לזה בלילי חמשה עשר באייר, ואם כן איך יצוייר לבעל שכל, כי יתחייב אכילת מצה בפסח שני מצוה בפני עצמה, בעבור מאמר הכתוב +במדבר ט' י"ב+ ככל חקת הפסח יעשו אותו, וחקת פסח ראשון או שתהיה המצה מנמשכי על מצות ומרורים יאכלוהו, וחיוב אכילת מצה המיוחד בלילי ט"ו בניסן לחיוב ואיננו כלל מצד הפסח, ועל כן מצה בזמן הזה דאוריתא כאשר כבר בארנו. והקושיא הזאת בטלה במעט עיון מאד.
ואת אשר הארכת להביא ראיה מאמרי /ממאמרי/ התלמוד, +פסחים צ"ה ע"א+ אשר נאמר בהם מאי קאמרבי /קא מרבה/ מאי קאממעיט /קא ממעטי/ שיהיו לעזר הכרח סברתך, מכריח יותר לסברה האמיתית. ואם תדקדק בדבריהם יתבארו לך בטול קושיתך. וזה הוא, כי המה באמרם בכלליה דעל מצות ומרורים מאי מרבי צלי אש, בפרטיה מאי ממעיט השבתת שאור, ופריך כי יתכן בטול זה, והכונה היתה למעוט צלי אש ורבוי השבתת שאור, וזהו שאמרו אפוך, ובא התירוץ לבטל זה הדמיון, - מסתברא האי גופיהו והאי לאו גופיה. וכן אמרו במה שבא אחר זה, באמרו לא ישאירו ממנו וכו' ואמרו ועצם לא תשברו בו, כמו שנתבאר בלשון התלמוד, והנה פרסמו כי הכתוב לא כיון בפסח שני באמרו ככל חקת הפסח יעשו אותו ובפרטים שפרט אחר זה, חוץ ממה שתלוי בגוף הפסח, וחיוב אכילת מצה בליל חמשה עשר היא נבדלת לעצמה אינה מחוברת ואינה דבוקה בגוף פסח. ואמנם מה שלא מנה ז"ל בפסח שני אל תאכלו ממנו נא וכדומה, אף כי הברייתא הכריזה בפירוש כי נתרבו, באמת היה ראוי להקשות, אמנם מאשר השריש ז"ל בשרש השני, כי לא כל הנלמד באחד המדות ראוי למנותו, תפול הקושיא. כי אלו המצות שבגוף הפסח לא נאמרו בפירוש בכתוב בפסח שני, ואף כי כבר נלמדו מהיקש אמנם החכמים ז"ל לא אמרו על המצות האלו הרמוזות שהמה גוף תורה וכדומה, ואילו אמרו כזה היינו מחוייבים למנותם, כן עתה אשר שתקו ולא אמרו, אין אנחנו מחוייבים למנות אך את אשר באר הכתוב בפרוש, ומכל שכן אשר אלו המצות המרומזות היוצאות מככל חקת הפסח יעשו אותו המה קרובים להיות לאו שבכללות, כי לא התבאר מענין דבריהם ז"ל, כי אמרו ית' אל תאכלו ממנו נא וכו' כולל אזהרה לפסח ראשון ופסח שני, והרמז על זה לבד הספיק, וענפיו ז"ל שבים לשרשיו, והקושיות מסתלקות מעל דבריו.
והנה השואת סברת רבי בפסח לסברת רבי אושעיא בשבעת ימי החג, לא אדע מה אומר לישר השווי הזה, עם היות רבי אושעיא יבאר +חגיגה ט' ע"א+ בפירוש בשבעת ימי החג בתשלומין, באמרו כולן תשלומין זה לזה, כאשר הבאת בכתבך, וע"כ יפלא מאד בעיני איך יתכן ההשואה, בין מה משפורש בו בתשלומין, ובין מה שנרחק ממנו התשלומין, כי רבי הרחיק התשלומין מפסח שני. ואפילו לדעתך אשר השוית בין סברת רבי חנניה בן עקביא וסברת רבי נתן באלו השאלות אשר על החבור, +עיין הערה /כ'/+ וכאילו השואת התולדות מחייב השואת ההקדמות, וכמה מהקדמות מחולפות יולידו תולדות דומות. אמנם על זה לא ראוי עליך תוכחה כי אין זה מלאכתך, אך מה שאתה ראוי לתוכחה, ואין לך התנצלות, הוא אשר השווית פסח שני בסברת רבי לשבעת ימי החג בסברת רבי אושעיא, והנחת ההשואה לשמיני של חג בסברת כולם. כי כמו שאמר רבי פסח שני רגל בפני עצמו, כן נאמר +סוכה מ"ז ע"א+ שמיני רגל בפני עצמו, וכמו שהשמיני נפרד במצותיו ואינו מחובש להקודמים, כן פסח שני אינו מחובר להקודמו. כן הוא ראוי שישפוט כל מי שחננו אלהים חכמה.
והיותר תימה, מה שראיתי במאמרך בזאת השאלה, ואף כי כל מה שאמרת תימה, מאמרך באחרונה, כי לולא מה שהשריש בשורש השביעי, כי אינו ראוי למנות פרקי המצוה בפני עצמה, היה יתכן שיאמר, כי מצות השלמה בשני מצוה בפני עצמה, ולא היה צורך לנו ליחד המנין בסברת רבי לבדו חוץ מזולתו. ולא יספיק למי שיש לו מעט ציור, כי סברת רבי אושעיא שוה לסברת רבי נתן בפסח שני באין חולק, ואם כן יפלא מאד, אם תחשוב גם כן, כי שבע מצוות בחגיגת הרגל, אמנם אנחנו לא נסבור אלא כי חגיגת הרגלים כולן מצוה אחת, כי כזה כללם הכתוב +שמות כ"ג י"ד+ שלש רגלים תחוג לי בשנה, אם לא שתהיה סובר, כי סברת רבי אושעיא באמרו כולן תשלומין זה לזה, מסכים לסברת רבי אשר הרחיק התשלומין מפסח שני ועשאו רגל בפני עצמו, וחולק על סברת רבי נתן, אשר אמר שני תשלומין דראשון, וזה הציור לא נטה עליו, ונתפלל אליו יתע', כי ישמרנו מציורים כאלה, רחמנא ליצלן מהאי דעתא.
אמנם ראיתו ז"ל ממאמר ר' חייב כרת על הראשון וחייב כרת על השני היא ראיה ברורה, כי אלו היה השני דבוק אל הראשון לא היה חייב בו כרת כלל. הלא תראה לסברת שני תשלומין או תקנתא, איך הוליד מסברתו כי שגג בראשון והזיד בשני הוא פטור ולסברת רבי הוא חייב, כמו שאמרו שגג בראשון והזיד בשני לר' חייב ולר' נתן ולר' חנניה בן עקביא פטור. אך מה שאמר בספר המצוות וכן אם הזיד בראשון והקריב בשני הוא חייב לדעת רבי הדברים האלו מופרכים באמת, כי היותר מה שחייב רבי בהזיד בראשון ושגג בשני, וכבר חזר מזה בהחבור ואמר במה שפסק לשטת רבי, כי שני רגל בפני עצמו דבר אשר זה נוסחו +ה' קרבן פסח פ"ה ה"ב: ועיין סה"מ לר"ח העליר ע' נ"ב הערה /ג'/+ הזיד ולא הקריב בראשון הרי זה מקריב בשני, ואם לא הקריב בשני אף על פי ששגג הרי זה חייב כרת וכו'. וזה אשר הוא בחבור הוא האמת המסכים לסברת רבי בלא ספק, ועל זה נסמוך, ואשר אמרו בספר המצוות בהזיד בראשון והקריב בשני נסתר מאשר בחבור. וכבר אמר המחבר בתשובות שאלות, כי כל מה שנמצא בפירוש המשנה או זולתם בנגוד לחבור לא יסמכו אלא על החבור, כי הוא יותר מדוקדק מזולתו. +עיין שו"ת הרמב"ם (פריימן) סי' ר"מ ושו"ת ר' אברהם בן הרמב"ם סי' פ"א+
ואת אשר אמרת וזאת הסברא לא תתכן אלא אם היה ר' סובר אם הקריב בראשון חייב להקריב בשני היא טעות גדולה ומגונה, כי עיקר החיוב בראשון הוא מדובק בטהורים ועיקרו בשני מדובק בטמאים, ואיך יצויר עם זה לאמר כזה. ועצמות המנין בפסח שני הוא לחייב המצוה הזאת על מי שנעבר עליו פסח ראשון. ואם כן כבר נתבאר זה איך שב המנין אל ההקדמות, ובענין מה שיספיק - לרום המעלה - אמתתו.
@שו"ת מעשה ניסים סימן ח
שאלה כבר עשה ז"ל +מ"ע צ"ג ועיין מ"ע קי"א מה שהסביר בזה+ תגלחת נזיר והבאת קרבנותיו מצוה אחת מה שאין כן במצורע. כי טהרת מצורע תלויה בתגלחתו וכאשר גלח טהר, אמנם הבאת קרבנותיו להוציאו מדין מחוסר כפרה בלבד, וכבר נעשית לכל אחת מהן תכלית מה אמר, אבל הנזיר תגלחתו והבאת קרבנותיו לשניהם תכלית אחד, והמה לשתות יין ויטמא למתים. ואמר ז"ל ולא יספיק להן אחד זולת אחד אבל הגילוח מדובק לקרבן והקרבן מדובק בגלוח. והביא ראיה לדבריו משלושה מאמרי חז"ל, הראשון אמרם: +נזיר מ"ו ע"ב+ גילח על הזבח ונמצא פסול תגלחתו פסולה וזבחיו לא עלו לו, ואמר ואם כן נתבאר כי התגלחות מתנאי הזבח והזבח מתנאיה. ועם ההתבוננות לא נראה לי, כי בזה המאמר יורה כי הזבח מתנאי התגלחת, ולא כי התגלחת מתנאי הזבח, אלא בקדימה ואיחור: וסבת זה, כי התגלחת לא תכשר אך אם יקדימה מעשה כשר, והראיה על זה מאמר הכתוב +במדבר ו' י"ט+ אחר התגלחו את נזרו ואמרו ז"ל +נזיר מ"ו ע"א+ אחר מעשה יחידי, וכאשר היה המעשה הנקדם לה פסול אינו ראוי לא התגלחת ולא הקרבנות הנקרבים אחריה ומתנאיה אם תהיה מאוחרת מאחד הזבחים, נחשבת, וכאשר נקדמו הזבחים ונתאחרה התגלחת כל מה שנתאחרה לא יזיק זה לא לזבח ולא לתגלחת. אמנם אם תכלית שתיהם אחת, והוא להתירו ממה שיהיה מוזהר עליו, זהו מחלוקת רבי אליעזר ורבנן בפרק שלשה מינים: /נזיר מ"ו ע"א/ ת"ר ואחר ישתה הנזיר יין +במדבר ו' כ'+ אחר מעשים כולם דברי רבי אליעזר וחכמים אומרים אחר מעשה יחידי, מאי טעמא דרבנן, כתיב הכא ואחר ישתה הנזיר יין וכתיב התם אחר התגלחו את נזרו, מה התם אחר מעשה יחידי אף הכא נמי אחר מעשה יחידי, ואקשינן, ואימא עד דאיכא תרויהו, ומהדרינן, אי הכי ג"ש מאי אהני. ואם כן נתבאר מסברת רבנן, כי אין תכלית התגלחת להתירו ביין, אבל היא מצוה מיוחדת לעצמה, ומותר לו לשתות יין אף על פי שלא גלח. ואוסיף ביאור בענין הזה, וזה כי הם כאשר רצו למצוא אפשרות של בל תאחר דנזירות [אמרו +נדרים ג' ע"ב - ד' ע"א+ בל תאחר דנזירות] היכי משכחת לה רב אחא בריה דרב איקא אמר עובר משום בל תאחר דתגלחתו, - כיון שהביא קרבן ולא גילח, - ולא מיבעיא למאן דאמר תגלחת נזיר מעכבת, - ר"ל לסברת רבי אליעזר הסבור, כי איחורה ימנע לשתות יין, ואם כן כבר תלויה בקרבן, - אלא אפילו למאן דאמר אין תגלחת נזיר מעכבת, - ר"ל רבנן - מצות גילוח מיהא קאמשהי /קא משהי/. ואם כן נתבאר מכאן, כי רבנן לא יחשבוה מעכבת, והתכלית המכוון נשלם בחלק אחד, ובפירוש אמרו מצות גילוח מיהא קאמשהי, וזה יורה כי מצותה היא זולת מצות קרבן. ואשר יחזק זה המאמר הוא מאמר מר זוטרא בריה דרב מארי עובר משום בל תאחר בקרבנותיו, - ר"ל כי יתכן בל תאחר גם כן בקרבנותיו, וזה יורה כי מצות גילוח זולת מצות קרבנות.
אמנם מה שזכר ז"ל, כי בא בתוספתא, +עיין תוספתא נזיר פ"ב ה"י (צוקרמנדל י"ד) והברייתא המובאת בבבלי נזיר ט"ו א'+ כי נזיר שכלו ימיו אסור לגלח ולשתות יין וליטמא למתים עד שיעשה כל המעשים אלו, כבר נתבאר כי הוא לדעת רבי אליעזר.
אמנם מה שהביא ראיה ז"ל מזה שאנחנו מוצאים בהרבה מקומות יקראו הבאת קרבנות תגלחת וזה אמרם הריני נזיר ועלי לגלח נזיר ירצו בזה שיביא קרבנות, אין אני רואה שיורה זה להיות מצוה אחת, כי לא נתחייב מהמאמר הזה קרבנות אך בעבור שבא חיובה +חיוב התגלחת+ אחרי הקרבנות, ונעשה כאילו אמר על קרבנות נזיר המביאות אותו לידי גלוח או המחייבות אותו בגלוח: ואפילו לרבי אליעזר הסובר, כי לא הותר לו אשר היה אסור לו כי אם אחרי הגלוח לא יחייב קשירת שניהם, כי רבי אליעזר לא יחלוק כי אם קרב קרבנותיו ואיחר התגלחת, שהקרבן כשר, אבל הוא מודה בזה. והראיה לזה, כי המה המציאו +נדרים ד' ע"ב+ בל תאחר דתגלחת גרידא זולת הקרבנות אליבא דרבי אליעזר, והוא אמרם כגון שהביא קרבן ולא גילח, ולא מבעיא למאן דאמר תגלחת נזיר מעכבא, וזה ברור כי חיוב הקרבנות לדעתו כבר נשלם ומצות גלוח מעכבת מלהתיר איסורי הנזיר, ואילו היו הקרבנות דבוקים בגלוח לא היה אפשר לדעתו לאחרה. ואם כן נתבאר כי שורש מחלוקתם היא בסברת הגזירה שוה, כי רבנן הסוברים אותה אמרו: כתיב הכא ואחר ישתה הנזיר יין וכתיב התם אחר התגלחו מה התם אחר מעשה יחידי וכו', ורבי אליעזר אשר לא יסבור אותה ויסבור דברים ככתבן על סדר אשר סדרה הפרשה מעשה הקרבנות והגילוח ואחר ישתה הנזיר יין, ונעשה אז כי סברתו, כי לנזיר שני דברים מוציאין מידי נדרו הקרבנות והתגלחת, ורבנן סוברים כי הקרבנות הם המתירין ומצות תגלחת אינה מעכבת, ועל כן יתכן בל תאחר לכל הדעות. ואמנם המאמר לשיטת רבי אליעזר כי מקבוצם יגיע לתכלית אחד שהיא התרת איסורין, ותגלחת מצורע תכליתה טהרתו מלטמא כשרץ וקרבנותיו תכליתם להוציאו מהיותו מחוסר כפרה. אך אשר נראה לי, כי באמת המצורע יגיע בכל פועל לאיזה תכלית, אמנם הנזיר אין כונת קרבנותיו ותגלחתו להביאו להתיר יין, כי המה דברים נתחייב בהן משעת נדרו, ונתחייב בהן באיסור יין וטומאה ותגלחת, אמנם ההיתר לא יקרא תכלית, כי אינה כתכלית מצורע, אשר היא יציאתו ממצב יטמא כשרץ אל מצב הטהרה ככל אדם, ותתירו ליכנס למקדש דין תורה וליגע בקדשים וכן קרבנותיו מתירין אותו לאכול בקדשים, שהיא מצוה ולהשוותו לשאר הטהורים. אמנם יציאת הנזיר מהיותו אסור ביין אל ההיתר אין זאת תכלית מבוקשת, ואין בה מצוה ולא מעלה יתירה, וכבר העירו ז"ל על הענין בכלל מאמרם חידוש הוא שחדשה תורה בנזיר שאי אתה מתפיסו חטאת נזיר בנדר, ודקא קשיא לך חטאת חלב חטאת חלב קא אתיא לכפרה, חטאת נזיר למא קא אתיא, הדר אקשינן, הרי חטאת יולדת ומצורע +בגמרות שלנו חסר ומצורע+ דלא קאתיא לכפרה, ופרקינן, התם שרי ליה למיכל בקדשים הכא מאי, ר"ל כי להם תכלית אחר אך לקיים המצוה בלבד ואם היה התירו ביין תכלית היה לו לומר חטאת נזיר נמי להתירו ביין קאתי.
התשובה אלו הקושיות כולן טובות ומקצתן אמיתיות, אך עצם הסברה היות תגלחת הנזיר והבאת קרבנותיו מצוה אחת היא סברה אמיתית בלא ספק, ולא יצטרך יותר לראיה חזקה מאמרם ז"ל: +נזיר מ"ה ע"א+ תגלחת טהרה כיצד, היה מביא שלש בהמות וכו', וזאת היא ראיה ברורה ואמיתית, כי הקרבנות דבוקים לתגלחת, ועיקר המצוה היא התגלחת והקרבנות עמה כאשר הניח ז"ל ולא יסתור זה, מה שהתגלחת, לפי הדיעה, והיא ההלכה, לא תעכב מלשתות יין. אמנם אמרם ז"ל +נדרים ג' ע"ב+ בל תאחר דנזירות היכי משכחת לה וכו', אין ראיה מזה על מצות גלוח שתהיה נפרדת במנין ממצות קרבנות כאשר חשבת, כי אין זה דומה אלא למי שנדר להביא עולה ושלמים והקריב עולה ואיחר שלמים, ונאמר שהוא עובר על בל תאחר מצד השלמים אשר איחר, ואף כי השלמים והעולה בכאן מצוה אחת, שהיא מוצא שפתיך תשמור ועשית, +דברים כ"ג כ"ד+ וכזה לו נדר שיתן לצדקה מאה דינר למשל ואיחר דינר אחד, נאמר על זה האיש כי הוא עובר על בל תאחר בעבור זה הדינר שהוא מקצת המצוה, וכדומה רבות. ואמנם מה שאמר מצות גילוח אין ראיה מזה, כי כבר הקדמנו לבאר, +עיין סוף תשובה ו'+ כי חלק המצוה יאמר עליה מצוה בדרך ההרחבה. אך מה שהביא ז"ל ראיה מהתוספתא אין ספק כי היא דעה נדחית, ומדבריו ז"ל בחבור יתראה דחיתה יאמר +ה' נזירות פ"ח ה"ה+ ואם הביא קרבנותיו ולא גלח ראשו אין התגלחת מעכבת אותו אלא שותה ומטמא לערב וכו' שכל הדברים האלו למצוה לא לעכב, ועוד אמר +שם שם ה"ו+ אף על פי שאין התגלחת מעכבת וכו'. ואמרו ז"ל +מ"ע קי"א+ כי זה המעשה בשלמותו, רצוני התגלחת והבאת קרבן, יתיר שתיית היין וכו', איני יודע אם סבר זאת הסברה וחזר ממנה בהחבור, או היה לו איזה נוסח אשר לא ידענו לבארו, או זולתו. אך מה שנראה לי, וזה כי הוא לא כיון בזאת הראיה ללמד הדין במה יותר שתיית היין לנזיר, או במה יאסר, בכדי שיקשה עליו כי פסק כסברא דחויה, אך ללמד כי הגילוח והבאת קרבן מצוה אחת, ומפני שהיה אחד מהתנאים סובר, כי הכל ביחד המה מעשים מוכרחים להתיר איזה ענין זה יורה כי המה מצוה אחת. ואם חלקו על זה התנא לא חלקו עליו לאמר, כי הגילוח אינו הכרח לעשותו, או לאמר כי יש לו תכלית אחר היוצא ממנו, אך לאמר כי ההיתר נופל קודם הגילוח והגילוח מן שירי מצוה ואינו מעכב, כמו שאמרו +מנחות י"ח ע"ב+ בילה במנחות אינה מעכבת, ואף כי אינה נבדלת במעשה המנחה, אבל הכל מצוה אחת. ואין אני אומר כי לזה הפירוש כיון הוא ז"ל ולא לזולתו, ואולי היתה לו שטה אחרת בזה. ועל כל פנים לענין הדין, זה אשר בחבור הוא אמיתי, והוא אשר עליו תהיה הסמיכה כאשר הקדמנו לבאר. ולענין הסברה הראיות אשר הביא חזקות המה זולת זה.
אמנם ראיתו ז"ל ממאמר המשנה +נזיר מ"ו ע"ב+ גלח על הזבח ונמצא פסול תגלחתו פסולה וזבחיו לא עלו לו, אינה ממין הראיות האחרות אבל ראיה פוסקת, כי נתבאר בה בפירוש אפילו להפנים שזכרת כי דבוקים המה זה בזה, ואילו היתה התגלחת מצוה עומדת לעצמה והבאת הקרבנות מצוה עומדת לעצמה, לא היה נפסד אחת משתי מצוות הנעשות כראוי בעבור שנתקדמה למצוה אשר היה ראויה להקדים עליה. הלא תראה, כי אם היות הראוי בהקרבת תמידין ומוספין תדיר ושאינו תדיר תדיר קודם +זבחים פ"ט ע"ב ולהלן ורמב"ם ה' תמידין ומוספין פ"ט ה"א - ה"ג+ אם הקדים שאינו תדיר כשר, מפני שהמה מצוות מובדלות, ומעשה יה"כ האמור על הסדר +יומא ס' ע"א וה' עבודת יוה"כ פ"ה ה"א+ אם הקדים מעשה לחבירו לא עשה כלום, מפני כי המה מצוה אחת. ואם כן נתבאר, כי הראיה הזאת היא ראיה חותכת ולא נצטרך עמה לזולתה, ולא תיסתר בשום פנים מהפנים.
אמנם קושיתך מאמרם ז"ל +נדרים ד' ע"ב+ חטאת נזיר למאי קא אתיא וכו', ה' יודע כי היא קושיא טובה יפה ואמיתית, והיתה כזאת, לולא כי בא המאמר בחטאת ביחוד, ויטעון הטוען עליו ז"ל ויאמר הנה שאמר זה המאמר בחטאת נזיר מפני שאינה הכרחית להתיר עד שלא יתכן היתרו ביין זולתה, כי יש לנו בנזיר קרבנות אחרים, וכבר יתכן המעשה, כיון שנזרק עליו אחד מן הדמים הותר לנזיר לשתות ביין וליטמא למתים, ואם כן יתכן שיקדים העולה ויזרוק דמה ויותר לפני החטאת, ואין חטאת נזיר כחטאת יולדת אשר לא יתכן אכילת קדשים זולתה. ואם כן כבר נתבאר אמיתת שטתו ז"ל וחוזק ראיותיו, ואם כי יש קושיות על איזה מראיותיו.
@שו"ת מעשה ניסים סימן ט
שאלה עוד קשה לי מה שמנה +מ"ע קל"ה+ ממה שמיוחד בשביעית מן המצות מאמר הכתוב +שמות ל"ד כ"א+ בחריש ובקציר תשבות. אמנם כאשר התבוננו בדברי חז"ל באותו הפסוק נראה שלש מחלוקת בדבר רבי עקיבא ור' ישמעאל ור' נתן. דתניא בריש גמ' דמועד קטן +ג' ע"ב+ בחריש ובקציר תשבות ר' עקיבה /עקיבא/ אומר, אינו צריך לומר חריש של שביעית וקציר של שביעית, שהרי כבר נאמר +ויקרא כ"ה ד'+ שדך לא תזרע וכרמך לא תזמור, אלא בחריש של ערב שביעית שנכנס לשביעית וכו', ור' ישמעאל אומר, מה חריש רשות אף קציר רשות, יצא קציר העומר שהוא מצוה. ובפרק כלל גדול +שבת ע' ע"א+ אומר ר' נתן, יכול עשאן כולן בהעלם אחד לא יהא חייב אלא אחת, ת"ל בחריש ובקציר וכו'. וזה רבי ישמעאל ורבי נתן סברי כי כתיב קרא בשבת כתיב, ואפילו רבי עקיבא לא דרשיה אלא לחריש של ערב שביעית, וקציר של מוצאי שביעית, ויסבור כי שביעית עצמה בל"ת לבד, ואפילו הכי לא קימא לן כותיה, אלא כדמסיק רב אשי, +מו"ק ד' ע"א+ רבן גמליאל ובית דינו סברי לה כר' ישמעאל, דאמר' הילכ' גמירי לה. וממה שיאמת אצלנו כי החורש בשביעית בלאו גרידא מאמר המשנה +מכות כ"א ע"ב+ יש חורש תלם אחד וחייב עליו שמנה לאוין וכו' ובשביעית, ואילו עמדו על כי בחריש ובקציר בשביעית נאמ', כבר היה לאו שניתק לעשה, ואין לוקין עליו. ואע"ג דקושיא היא מיהא דתימ' בריש גמ' משקין +מו"ק ג' ע"א+ החורש בשביעית ר' יוחנן ור' אלעזר, חד אמר לוקה, וחד אמר אינו לוקה, ואמרינן, לימא בדר' אבון אמר ר' אלעא קאמפלגי /קא מפלגי/, דאמר כל מקום שאתה מוצא כלל בעשה ופרט בל"ת אין דנין אותו בכלל ופרט, +עיי"ש תוס' ד"ה אין דנין, ור"ש שביעית פ"א מ"ד וכ"י מינכן בדק"ס שכולם גורסים כמו ר"ד, והריטב"א ג"כ מביא גירסא זו+ מ"ד לוקה אית לי' דר' אבון וכו', ומהדרינן לא דכ"ע אית להו דר' אבון וכו', ועד כאן כולהי לא פליגי דחרישה בשביעית ל"ת גופא ולא ילפי לה אלא מובשנה השביעית, ואי אמרת עשה ול"ת היא א"כ הוה ליה לאו שניתק לעשה, ולד"ה אין לוקין עליו. ואי שמיעא ליה למר פירוש שמועה זו מינה דרבה זצ"ל דילמא מפירושיה מיפרקא קושיא דאקשינן ובהדי שותיך פלכיך.
התשובה אין ספק כי הוא מחלוקת תנאים בבאור למאמרו ית' +שמות ל"ד כ"א+ בחריש ובקציר תשבות, אם הוא מורה על שבת כמו שיורה על זה המשך הכתוב, או על שביעית, כאשר יורה הכרח הענין מפנים יותר גלוים ויותר חזקים, כי אין איסור שבת מיוחדת לעבודת השדה זולת שאר המלאכות, ואם יסבור כי נאמר זאת בשבת יצאו לך הפנים כאשר זכרת, אך פשוטו של מקרא לא יחליט זה, וגם לא באה הקבלה על זה, מפני שאם היה להם קבלה בזה לא היה להם מחלוקת בזה. אמנם ההכרעה בדברי חכמים ז"ל יורה על שביעית אינו ממה שנזכר בגמרא משקין בלבד, אך ממה שנזכר במכלתא, +עיין מכילתא דרשב"י להגרד"צ הופמן ע' /קס"ד/ ואצל אפשטיין - מלמד ע' /רכ"ג/+ כי שם נתבאר, כי ר' יהודה ור' שמעון סוברים גם כן, כי הכתוב הזה נאמר בשביעית, ואמרו ר' יהודה אומר בחריש ובקציר תשבות, חריש שקצירו אסור זה חריש של ערב שביעית, וקציר שחרישו אסור זה קציר של מוצאי שביעית, ור' שמעון אומר שבות מן החריש בשעת קציר, ושבות מן הקציר בשעת חריש עד כי מכח זה אצל חז"ל עשוה שורש. ואמרו במכלתא גם כן, +מכילתא דר"י מהדורת הורוביץ - רבין ע' /שמ"ו/ לפי נוסחת מ,,, [מדרש חכמים] - עיין שם בחלופי גירסאות ומובא במכלתא דרשב"י הופמן ע' /קס"ו/+ לפי שהוא אומר בחריש ובקציר תשבות וכו', אין לי אלא ששובת מערב שביעית לשביעית מערב שבת לשבת מנין ודין הוא וכו', ועל כן סמך ז"ל על סברת מי שעשה הכתוב הזה בשביעית. ואף כי הכתוב הזה לפי מי שסוברו שהוא מדובק לשביעית ידרשהו לערב שביעית ומוצאי שביעית, אין זה בעבור כי הכתוב לא דבר משביעית עצמו, כי בכמו זה יאמר באמת לגודל הזרות ורוב התמיהה יציבא בארעא וגיורא בשמי שמיא, אבל באמיתת הענין, האומרו כיון בו ערב שביעית וכל שכן וקל וחומר שביעית עצמה. ואף כי חיצוניות גמרא משקין יסתור זה, באמרה +מו"ק ג' ע"ב+ אינו צריך לומר חריש של שביעית וכו', ובאמת הוא קל וחומר כאשר אמרנו. ועל כל פנים אין עדות ז"ל בזו המצוה מהכתוב בחריש ובקציר תשבות לבד, ואשר לא בא בו מחלוקת, ואין הוא ז"ל אשר יעלם ממנו כי אפשר להקשות עליו, ועל כן אמר +מ"ע קל"ה+ וכבר נכפל זה פעמים ואמר +ויקרא כ"ה ד'+ שנת שבתון יהיה לארץ וכו'.
ואת אשר אמרת ואי אמרת עשה ולא תעשה היא אם כן הוה ליה לאו שניתק לעשה, איני יודע אם תחייב זה בכל דבר שהוא עשה ולא תעשה, או בזה לבד. ואם היה אצלך בכל דבר, ואם כן יהיה איסור מלאכה ביו"ט וביום השבת לאו שניתק לעשה, וכל שכן במה זולתם, כי הם אמרו בפירוש יום טוב עשה ולא תעשה וכן בשבת. ואמנם אין אני חושב עליך שתסבור ותחשוב כזאת, ר"ל כי איסור מלאכה ביום טוב לאו שניתק לעשה. ואם תסבור ותחייב כזה בזאת השאלה בלבד, ואם כן איזה יש הבדל /הבדל יש/ ביניהם, ואיני יודע מהו ההבדל בין אמרינן עבודת הארץ בשביעית עשה ולא תעשה, ובין אמרינו שביתה ממלאכה ביום טוב ודומיה עשה ולא תעשה, כי כמו כונת אמרינו ביום טוב וזולתו, כי השביתה מלאכה מקיים מצות עשה, והעושה מלאכה מבטל עשה ועובר על לא תעשה, כן הוא כונת אמרינו עבודת הארץ בשביעית עשה ולא תעשה, כי מי שיבטל עבודתה מקיים עשה, ועובד אותה מבטל עשה ועובר על ל"ת. ואין זה כוונת לאו שניתק לעשה כלל, אבל הכונה בלאו שניתק לעשה כי הלאו המתואר בזה התואר ויעבור עליו, יגיע אל זה העובר עשה, זה העשה לא יגיע קודם העבירה כלל. דרך משל אמרו ית' +דברים כ"ב ו' - ז'+ לא תקח האם על הבנים שלה תשלח וכו' והנה מצות השלוח לא תגיע אך אחרי עברו על הלקיהה, וזה יורה כי לא יצויר לנו קיום העשה קודם עברו על הלאו כלל, אך אין כן שביתה ממלאכה ביום טוב או מעבודת הארץ בשביעית, כי זה העשה נמצא לעצמו ובכל זמן שביתתו ממלאכה הוא מקיים עשה, ואף כי לא עבר על שום עבירה, וזה הוא ברור ואין צריך לבארו. והיינו בושים לבאר לך, כי היינו חושבים כי פשוט אצלך, לולא כי הורית כי סגור אצלך על פי דבריך. וכבר נתבארו בזאת השאלה.
@שו"ת מעשה ניסים סימן י
שאלה קשה עלי גם כן סברתו ז"ל, +מ"ע קצ"ח ועיין השגות הרמב"ן לשרש ששי ונו"כ הרמב"ם וה' מלוה ולוה פ"ה ה"א הראב"ד ונוכ' /ונו"כ/ הרמב"ם וש"מ לב"מ ע' ע"ב בסוף+ כי רבית הגוי מצות עשה מחויבת, מהכתוב +דברים כ"ג כ"א+ לנכרי תשיך, ואמרם ז"ל בספרי זה מצות עשה, וזה סותר הא דאמרינן +ב"מ ע' ע"ב+ מרבה הונו בנשך ותרבית לחונן דלים יקבצנו, +משלי כ"ח ח'+ ואמר ר' נחמן אמר לי הונא חברין לא נצרכה אלא אפילו ריבית דגוי, ואותביה רבא לר' נחמן לנכרי תשיך (מא) [מאי] לא תשיך, ומהדר ליה לא תשיך, +לפנינו בגמרא גירסא אחרת, ועיין דק"ס, וכנראה שאין כאן מקום להגיה, כי כך מובא גם הלאה+ ומקשי ליה תשיך לא סגיא דלא מכית +נראה דצ"ל: תשיך+ לי' לגוי, ומהדר לאפוקי אחיך דלא, ומקשי ליה אחיך בהדיא כתי' ביה ולאחיך לא תשיך, ומהדר לעבור עליו בעשה ול"ת, יראה דעתם שזה מתועב ונבזה, וכבר עשו רבית מן הגוי דבר בלתי משובח, ובו נאמר מרבה הונו וגו', כאשר פתרו +עיין ב"מ ע"א ע"א+ בכתוב +תהלים ט"ו ה+ כספו לא נתן בנשך אפילו רבית דגוי. ולא פירשו באמרו לנכרי תשיך, כי היא מצוה ליקח ריבת /רבית/ מגוי, ולא גם כן שהוא היתר, מפני שהמה פירשו תשיך להתיר ליתן לו רבית, ורבא כאשר רצה לפרש להתיר ליקח רבית ממנו, אמרו מאי לא תשיך, אמרינן ליה לא תשיך, ועשו תולדות הפסוק זה על מי שנתן רבית לישראל והשיכו את עצמו עובר בעשה, כדין כל לאו הבא מכלל עשה בהסמך אל ולאחיך לא תשיך. ובזה יתפרש מאמרם בספרי זו מצות עשה, כי מי שעבר על ולאחיך לא תשיך ונתן לו רבית עובר גם כן בעשה. ומהתימה היותו ז"ל מפרש מלת תשיך בגוי הלקיחה ממנו, ויפרש בישראל ליתן לו, אף כי המלות שוות. וכבר בארו החכמים באור מבורר בענין הזה, באינו נצרך לפרש, מה שאמרו +ספרי, ומובא במ"ע קמ"ב+ את הנכרי תגוש +דברים ט"ו ג'+ זו מצות עשה, ר"ל כי ממאמר הכתוב +שם שם ב'+ לא יגוש את רעהו ואת אחיו נלמוד כי אין אנו חייבים להשמיט מלות הגוי ונגישתו מותרת, והוספת הכתוב בואת הנכרי תגוש נלמוד ממנו גם כן, כי לאחיך לא תגוש, והוא לאו הבא מכלל עשה, אשר דינו דין עשה, ונעשה עובר על אחיו בעשה ולא תעשה. וכבר עשו כזה הרבה, ר"ל כי יוציאו לא תעשה מכלל עשה וקראוה עשה. וכבר פירשו בדומה לזה באכילת בהמה טמאה ועוף טמא ודגים טמאים. אמרו +ספרי פ' ראה+ במאמר הכתוב +דברים י"ד ו'+ אותה המיותר לתכלית בהלכה. ופירשו: אותה באכילה ואין בהמה טמאה באכילה, ואין לי אלא בעשה, בלא תעשה מנין, ת"ל את הגמל וגו', ועל כן קשה לי גם כן עליו ז"ל שפסק +עיין מ"ע קמ"ט+ האוכל בהמה טמאה עובר בעשה מפני שהשרישה התורה בסימני בהמה ולא מקרא יתירא. וכזה עשה +מ"ע ק"נ+ במאמרם +מובא במ"ע ק"נ בשם הספרי, ועיין ר"ח העליר ע' ע"ב הערה /י"ז/ שהדרשה מובאת במדרש תנאים מהדורת הגרד"צ הופמן זצ"ל+ בפירושם כל צפור [טהורה] תאכלו +דברים י"ד י"א+ זו מצות עשה, ואמרו +חולין ס"ו ע"ב+ בדגים ממשמעשנאמר אכול את שיש לו וכו' למה שנאן לעבור עליו בעשה ולא תעשה, רמז על שורש מצות התורה. ואשר נראה מזה המאמר, כי כונתם כי מי שאכל בהמה טמאה, או עוף טמא, או דג טמא עובר בלא תעשה גמור, ועל לאו הבא מכלל עשה יצא להם מקראי יתירי. ואילו קצר הכתוב ואמר זאת החיה אשר תאכלו וגו' את הגמל וגו' ולא אמר אותה תאכלו, לא יתחייב האוכל אלא בלאו גמור בלבד, ולא היה עובר בעשה אף במציאת מצות התורה, וכן אילו לא בא באיסור דג טמא זולת וכל אשר אין לו +דברים י"ד י'+ לא היה האוכל דג טמא חייב אלא בלא תעשה בלבד, אף כי דברה תורה בסימני דגים, וכן בעוף לא היה יוצא להם כי האוכל את הטמא עובר בעשה גם כן, אך מיתרון כל צפור טהורה תאכלו. הלא תראה, כי החגבים, אשר נאמר בהם +ויקרא י"א כ"א+ את זה תאכלו מכל שרץ העוף בלא יתרון, לא דנו על אוכל חגבים טמאים כי הוא עובר בעשה ול"ת, והכרח הכתוב לאמר את זה תאכלו שבחגבים הוא מה שבארו ז"ל +ספרא שמיני+ (וכל) [כל] שרץ העוף ההולך על ארבע שקץ הוא (לא יאכל) [לכם] +ויקרא י"א כ'+ יכול הכל יהא אסור ת"ל את זה תאכלו מכל שרץ העוף וכו'. והנה הדרך אשר דרך בה ז"ל בפירושו למאמרם עובר בעשה ולא תעשה היה ראוי לו שידון גם כן בחגבים כדין בהמה ועוף ודגים, והכתוב בהם אינו דומה לאלו הכתובים, ודברי החכמים בהם אינם כדבריהם בבהמה ועוף ודגים, ולשטתו בחגבים יחוייב שיהיה בכל אחד מבהמה ועוף ודגים שלש מצות, האחת היא שרש המצוה בהודעת הסימנין, והאוכל מן הטמא עובר בעשה מן קרא יתירא ובלא תעשה בפירוש, ויחוייב שתהיה זאת המצוה אשר היא המצוה בהכרת הסימנים יוצאת מהכתוב בהבהמה זאת החיה אשר תאכלו, אשר הוא שרש להמצוה להכרת הסימנים, כאשר ראינום, כאשר רצו ליחד תנאי הסימנים בחיות הארץ זולת חיות הים אמרו +ספרא שמיני+ או אינו אלא על הארץ תהא מותרת בסימנין ושבים בין בסימנין בין שלא בסימנין, ת"ל +ויקרא י"א ב'+ זאת אשר על הארץ אין לך אלא זו שעל הארץ, וכן מצות הכיר סימני העוף מהכתוב +ויקרא י"א י"ג+ ואת אלו תשקצו מן העוף, וגו, וכן מצות הכרח סימני דגים מהכתוב +ויקרא י"א ט', הכתוב ללא הגה הוא האמור בחגבים שם שם כ"ב+ את (אלה מהם) [זה] תאכלו, אמנם הלאו הבא מכלל עשה בבהמה מן אותה תאכלו, +ויקרא י"א ג'+ ובעוף מן כל צפור +דברים י"ד י"א+ ובדג מן אותם תאכלו, +ויקרא י"א ט'+ והלאו הגמור, בבהמה את הגמל וגו' +ויקרא י"א ד'+ ובעוף מן לא יאכלו +ויקרא י"א י"ג+ ובדג מן וכל אשר אין לו וגו' +ויקרא י"א י'+ וזה לא יתחייב בחגבים. ועוד הנה באר ז"ל, +מ"ע קנ"ב+ כי היתה הכונה באמרם אותה מ"ע, שנצטוינו לידון באלו הסימנין ונאמר זה מותר לאכלו וזה אסור לאכלו, כמו שבאר הכתוב באמרו +ויקרא כ' כ"ה+ והבדלתם בין הבהמה הטהורה וכו /וכו'/, וזה פרסום ממנו ז"ל, כי מצות ההבדל בסימנים היא זולת העשה ולא תעשה דאוכל טמא, ומכל שכן בהסמך זה אל והבדלתם, אשר לא נזכר בו דגים וחגבים.
ועוד כי לפי סברתו ז"ל, כי שורש המצוה בענין אשר הוא מצות עשה, ויהיה לפי דעתו העובר על המצוה הזאת אם ימצא בה לא תעשה יהיה עובר על עשה ועל לא תעשה, ויתחייב בהכרח שנאמר כן במאמר הכתוב +דברים י"ב כ"א+ וזבחת ואכלת אשר הוא צווי בשחיטה, ויהיה האוכל שלא בשחיטה עובר בעשה ולא תעשה, וכל הדומה לזה.
התשובה אין ספק כי המקום אשר הקשית ממנו הוא מקום מוקשה, אך לא ידחה כתוב מפורש, והוא מאמרו ית' +דברים כ"ג כ"א+ לנכרי תשיך, ואמרו בפירוש בספרי זו מצות עשה על דרך ההחלט, כנראה מחיצוניות הכתוב ויורך על הפירוש הרמוז והראוי. ועם זה כאשר תתבונן מאמרם ז"ל בסוף מה שהבאת יתבאר לך אמיתת מה שנאמר בספרי כי זאת מצוה עשה, וזה כי למה שאמר רב נחמן +ב"מ ע' ע"ב+ אפילו רבית דגוי, והשיב עליו מהכתוב כאשר הבאת במכתבך, הקשה עליו גם כן מהמשנה, והוא אמרם אותיביה לוין מהן ומלוין אותן ברבית, ותירצו בכדי חייו, ואמר רבינא הכא בת"ח עסקינין דלא אתי למסרך, ויורה זה כי מה שגנו בזולת ת"ח ביתר מכדי חייו אמנם הוא מצד גזירה דילמא אתי למסרך, ומזה זה אשר אין אנו חוששין עליו כי הוא ת"ח אין גנות עליו משום פנים, וזה אות כי המאמר הנאמר, המורה על איסור רבית הגוי, אינו כונת הכתוב באמת, אמנם סמכו עליו בדרך אסמכתא, כי אילו היה זה באמת כונת הכתוב מה הבדל בין כדי חייו או תר /יתר/ מכדי חייו, בין ת"ח או זולתו. ולזה התנאי אשר הותנה ברבית דגוי אמר ז"ל +מ"ע קצ"ח+ ולזאת המצוה גם כן תנאים מדרבנן. וממאמרם בתלמוד אחרי כן +ב"מ ע"א ע"א+ עמי וגוי עמי קודם, והקשו על זה פשיטא, ודחה רב נחמן להמקשה באמרו, אמר לי הונא לא נצרכה אלא דאפילו לגוי ברבית ולישראל בחנם, - ילמדנו כי גוי ברבית מצוה, והמופת על זה כי הלואה לישראל מצוה בלא חולק, ואילו תהיה ההלואה לגוי ברבית אינה מצוה מה צורך לרב הונא שיבאר לנו הקדם ההלואה לישראל כי נקשה עליו פשיטא, באמת מצוה ורשות מצוה קודמת, אך להיות שתיהן מצות פירש איזה משתיהן ראויה להקדם, כמו ענייך ועניי עירך ענייך קודמין, מפני היות רב נחמן בשם רב הונא הוא האומר זה, והוא האומר במאמר הראשון, ילמדנו כי המאמר המוקדם הוא דרך היוצא לסברת רבנן, אשר הרחיקו זה וגינו להשמר מעבירה ולא צוה, והשאירו אף מה שלא יבא לידי עבירה או מה שהוא הכרח, ר"ל ת"ח דלא אתי למסרך, או עם הארץ בכדי חייו, ואם כן נגלה סוד הקושיא הזאת, והותרו מנעולי ההסגר.
אמנם לענין בהמה טמאה אם העשה יוצא מהפסוק +ויקרא י"א ט', ג'+ את זה תאכלו או מהכתוב אותה תאכלו, לא נתבאר בתחלת דבריך מה כונתך בזאת האריכות העצומה, וההבדל אשר בין שורש המצוה כאשר אמרת ובין קרא יתירא אשר זכרת, אין ספק כי הם ז"ל המציאו עשה מן אותה תאכלו, וכבר זכר ז"ל דבריהם בלשונם כאשר הבאתם בספר המצות, ובספר קדושה אמר גם כן בפירוש +ה' מאכלות אסורות פ"ב ה"א+ מכלל שנאמר +דברים יב' ו'+ וכל בהמה מפרסת פרסה ושסעת שסע [שתי פרסות] מעלת גרה בבהמה אותה תאכלו, שומע אני שכל שאינה מעלת גרה ומפרסת פרסה אסורה ולאו הבא מכלל עשה הוא בגמל ובחזיר וכו /וכו'/, ולא יתחייב מהיות מאמרו ית' אותה תאכלו יורה על איסור בהמה טמאה בעשה, שהמקרא הראשון אשר הוא יותר מבורר ר"ל את זה תאכלו שלא יורה על זה ביותר באור ויותר חזוק, ואיזה הבדל אם יצא זה מקום /ממקום/ אחד או ממאה מקומות למשל, התחשוב כי המנין יתרבה בענין אחד בהרבות המקראות המורים עליו. וכבר נתקדם בשרש התשיעי בענין אשר בקצת דבריו יספיק לבעלי החכמה ועיון ישר.
ואשר נראה בקצת דבריך, ובקצת דבריך נאמר בפירוש, כי כונת להקשות כי יתחייב ז"ל במנותו הבדיקה בסימנים מצות עשה, שימנה בבהמה טהורה וטמאה שתי מצות עשה, המצוה האחת הבדיקה בסימנין, והשנית מה שיחייב מאיסור בעבור העדר הסימנין, וכן בעוף וזולתם, זאת היא יציאה מהכונה ובלבול בעיון, כי הכונה בבדיקת הסימנין להתיר אלה שימצאו בהם ולאסור אלה שלא נמצא בהם, ואין לבדיקה הזאת תכלית אחר כלל, וענין איסור בהמה טמאה היוצא מן אותה תאכלו הוא בעבור חסרון הסימנים, והמכוון הנרמז הוא אחד, לא יתרבה ברבוי הראיות ובהתחלף אופני ההוכחות, ולא יצויר בזה זולת עשה אחד כמו שזכר, כי התכלית בדין בדיקת הסימנין הוא לאסור מה שלא ימצא בו, ולהתיר את הנמצא בו כמו שזכרנו. וכן המה הדברים בעוף ודג וחגב כמו בבהמה.
ומה שהקשית מדוע חייב על החגבין גם כן, כי הוא בעשה כמו בהמה טמאה ועוף טמא ודג טמא, אף כי המה לא בארו בזה בפירוש בחגבים, כמו שפירשו בזולתם, כי באמת הענין בכולם אחד, אם לא בזו הדרך אשר הלכת בה, וכבר קדמנו לדבר עליה. ועם כל זאת כבר אמרו בספרי +וביל"ש מובא על הפסוק כל עוף טהור ולא כמו בסה"מ+ כל עוף טהור תאכלו +דברים י"ד כ'+ זו מצות עשה, כל שרץ העוף טמא הוא לכם לא יאכלו +שם שם, י"ט+ זו מצות לא תעשה. ר' שמעון אומר כל עוף טהור תאכלו אלו חגבים טהורים, כל שרץ העוף וכו' אלו חגבים טמאים. והנה כבר בא הפרסום, כי אלו הפסוקים יורו על עשה ועל לא תעשה, והמה יורו גם כן על חגבים, ואם כן החגבים בעשה ולא תעשה, כאשר אמר ז"ל בהחבור +ה' מאכלות אסורות פ"ב ה"ה+ חגב טמא הרי הוא בכלל שרץ העוף וכו'. והענין ברור מאד עד שלא נצטרך לזאת האריכות.
אמנם מה שחייבת הצורה הנזכרת בבהמה טמאה ודומיה שהיא בעשה מאמרו יתעלה +דברים י"ב כ"א+ וזבחת ואכלת, הנה אמרת דבר הראוי להאמר, והדמיון הוא דמיון צודק, אך אין קושיא עליו ז"ל מהפנים האלה, כי כבר מנה העשה במקומו +מ"ע קמ"ו+ והלאו במקומו, +מל"ת ק"פ+ אבל לא היה איפשר לו לחייב בנבילה עשה ולא תעשה, מפני שלא מצאנו זה בדבריהם. ואף כי יכולנו להוציא בהיקש, או מצד, כאשר התבונן מצא בההיקש דבר נסתר וכאשר נבאר, וזה כי ממאמרו ית' את זה תאכלו או אותה תאכלו יוצא מהמאמר, כי כל מה שלא יהיה לו סימנין לא תאכלו, ונעשה המחוסר סימנין לאו הבא מכלל עשה והוא עשה, ואחר כך בא בזה הענין בעצמו ואמיתתו, ר"ל במחוסר סימנין, לאו מפורש, ועל כן יש בו עשה ולא תעשה, אך אין כן בוזבחת ואכלת, מפני כי הכתוב וזבחת ואכלת אע"פ שהוא עשה ללא ספק ויושג מכך איסור כל מה שלא ישחט לפי ההוראה המחוייבת, כי מאמרו וזבחת אין ענינו זביחה איזה שתהיה, אבל זביחה בהוראות אשר כללה הקבלה וזה אשר אין חולק בו, וזה הענין אשר איסורו יוצא בעשה מזאת המצוה, ר"ל בהעדר הזבח בהוראה המחוייבת, לא בא לאו כלל, אך הלאו אשר בא בענין אחר, ואינו בעצמו הענין היוצא מכלל וזבחת, כי הוראת וזבחת כאשר בארה הקבלה הוא הזבח בהוראה המחוייבת, והאסור היוצא מזה הוא לאסור אשר לא יזבח כדינו או בנחירה והדומה אשר תהרג בהם הבהמה, אמנם הלאו לא בא מזה, אבל אמנם בא בנבילה, ואין הנבילה מה שלא תשחט כראוי בלבד, אבל מה שלא תשחט כראוי היא נכנסת בכלל הלאו הבא בנבילה, ואם היה אומר בנבילה כי היא בעשה ולא תעשה לא היה המאמר צודק, כי אין כל נבילה בעשה, אלא זאת הנזבחת שלא כראוי או הנהרגת בלבד, אם לא שיאמר קצת מה שיפול עליו שם נבילה בעשה ולא תעשה וקצתו בלא תעשה לבד, וזה אינו מתקבל. ואם תאמר המתה גם כן אסורה בעבור העדר הזביחה ועל כן כל נבילה בעשה נוסף על הלאו, נאמר כי זה אינו אמת, הלא תראה המסוכנת אשר לא תפרכס וכדומה לא תועיל בה הזביחה והיא אסורה משום נבילה, אף כי נמצא בה הזביחה הראויה. ואם תאמר כי לא תקרא זביחה ראויה אך הזביחה המועילה, אך זאת המסוכנת ודומיה אינה ממה שיועיל בה הזביחה, נשיב ונאמר מה היא הסבה היות הזבח לא יועיל אף כי נעשה כהוגן, האם לא בא המות והאסור בסבתו. ומזה יתבאר כי אין סבת האיסור בבהמה טמאה ועוף טמא הוא העדר הסימנים, וזה הוא עיון עמוק לא יעמוד עליה אלא עם טוב העיון והחפוש, ולדקדק בחלקיה ולהתבונן הבנתה. ועל כל פנים, אחרי מניתו בשער העשה וזבחת, ובשער הלאוין לא תאכלו כל נבילה, +דברים י"ד כ"א+ לא ישיגהו שום קושיא, אף אם היה פירושנו נעלם ונסתר, וכל שכן אחר שפירשנו ברור ומקוים. וכבר נתבאר המבוקש.
@שו"ת מעשה ניסים סימן יא
שאלה כאשר התבוננתי על דברי הרב מנוחתו כבוד במצוה שלושים ואחת, ממצות עשה בשלוח, לא ראיתיו לחייב שלוח כל הטמאים אלא מן מחנה שכינה בלבד, ולא עשה הבדל בין זב ובין מצורע, ולא הבדיל בין טמא מת ובין יתר הטמאים, וכן בשבעה ושבעים מן הלא תעשה לא הבדיל בין טומאה וטומאה, אבל עשה כל הטמאים מוזהרים מלכנוס אל העזרה בלבד, מהכתוב +במדבר ה' ג'+ ולא יטמאו את מחניהם, ובע"ח עשה כל טמאים מוזהרים לכנס אל הר הבית, אשר הוא מחנה לויה, מהכתוב +דברים כ"ג י"א+ לא יבא אל תוך המחנה בבעל קרי. ומדברי חז"ל נתבאר כי מחיצת מצורע אינה מחיצת זב ובעל קרי, ומחיצת זב ובעל קרי אינה מחיצת טמא מת, מיהא דאמר ר' חסדא בפרק ואילו דברים בפסח +פסחים ס"ז ע"א+ מצורע שנכנס לפנים ממחצתו פטור, שנאמר +ויקרא י"ג מ"ו+ בדד ישב הכתוב נתקו לעשה, ואתבינן עליה מיהא דתניא, מצורע שנכנס לפנים ממחצתו בארבעים וזבים וטמאי מתים שנכנסו לפנים ממחיצתן בארבעים וכו', ופריק דפלוגתא דתנאיי /דתנאי/ היא, דתניא בדד ישב מחוץ למחנה מושבו לבדו ישב שלא יהו טמאים אחרים יושבים עמו, פיר' ויליף מינה שזבין וטמאי מתים לפנים ממחצתו, יכול יהו זבין וטמאי מתים משתלחין ממחנה אחת ר"ל ממחנה שכינה בלבד, ת"ל +במדבר ה' ג'+ ולא יטמאו את מחניהם תן מחנה לזה ומחנה לזה, ר"ל זב חוץ למחנה לויה וטמא מת מחוץ למחנה שכינה, דברי רבי יהודה, רבי שמעון אומר אינו צריך, הרי הוא אומר +שם שם ב'+ וישלחו מן המזנה כל צרוע וגו', יאמר טמא מת ואל יאמר זב ואני אומר טמא מת משתלח זב לא כל שכן מה ת"ל זב ליתן לו מחנה שנייה, ויאמר זב ואל יאמר מצורע, ואני אומר וכו' מה ת"ל מצורע ליתן לו מחנה שלישי, כשהוא אומר בדד ישב מחוץ למחנה מושבו הכתוב נתקו לעשה. ויצא מכל הסוגיא והתניא כי המצורע משתלח חוץ למחנה ישראל, וכאשר נכנס למחנה ישראל עובר בלאו בלבד לסברת רבי יהודה ולוקה מדין תורה, ולסברת רבי שמעון עובר בלאו ועשה, וכי הזב משתלח ממחנה לויה, ואם נכנס עובר, ולא טמא מת. וכבר אמרו גם כן +פסחים ס"ז ע"א+ טמא מת מותר במחנה לויה ולא טמא מת בלבד אלא אפילו מת עצמו, שנאמר +שמות י"ג י"ט+ ויקח משה את עצמות יוסף עמו במחיצתו, וכבר עשו +פסחים ס"ז ע"א מקרא דבמדבר ה' ג'+ טמא שרץ דבוק לטמא מת מאמרו וכל טמא לנפש וסמכו +שם ע"ב מקרא דשם - ועיין מל"מ ה' ביאת מקדש פ"ג ה"ג+ הזב והבעל קרי מאמרו וכל זב. וזה קשה.
התשובה אין כונת ספר המצוות לפרש חלקי הדינים, אך להורות כללי המצוות, וידוע כי מי שנתחייב שלוחו ממחנה ישראל או לויה כבר נתחייב שלוחו מהעזרה, וכבר זכר דבריהם ז"ל המורה על מה שזכרו ז"ל בספר המצוות מזה כי העשה והלא תעשה שרשו דבוק בעזרה, ואשר יתחייב מדברי התלמוד אשר הבאת אינני חושב כי נעלמו ממנו, כי כבר בנה הדין עליהם בפרק השלישי מהלכות ביאת מקדש בספר עבודה, ושם ביאר, כי טמא מת והמת עצמו מותר במחנה לויה כאשר זכרו, ואין בספר המצוות מה שיסתור הדברים האלו. אך מה שאמר +ל"ת ע"ח+ כי כל טמא מוזהר מלכנוס למחנה לויה, איפשר שתהיה זאת הסברא, ר"ל היות טמא מת מותר במחנה לויה, חשב ז"ל בעת אשר חבר ספר המצות, כי היא סברא נדחית, ואחר כך בחברו החבור נתבאר לו אמיתתה, והדין הוא כמו שבארו בחבור +ה' ביאת מקדש פ"ג ה"ד+ או שיהיה מאמרו בספר המצות כל טמא מפני שרוב הטמאים מוזהרים מלכנוס למחנה לויה, ואף כי הפירוש הזה אינו מסכים לדקדוק לשונו ז"ל, אמנם הוא מסכים לדברי חכמים, כי המה יאמרו על הרוב כל, ועל כן יאמרו ז"ל +קדושין ל"ד ע"א+ אין למדין מן הכללות, ואפילו במקום שנאמר בהן חוץ.
@שו"ת מעשה ניסים סימן יב
שאלה קשה לי גם כן איך אפילו לפי סברתו ז"ל כי איסור תחומין דאורייתא, והיא מצוה בפני עצמה, +מל"ת שכ"א+ לא יחייב שימנה איסור תחומין גם כן ביום הכפורים וביום טוב, והוא אמר, +ה' ערובין פ"ח ה"ד+ כשם שאסור לצאת חוץ לתחום בשבת כך אסור ביום טוב וביום הכפורים, ולא באר כי זה עיקרו מדאורייתא ועיקר זה מדרבנן.
התשובה תמיה כי יכנס במוח בעל שכל כי איסור תחומין ביום טוב או יום הכפורים מן התורה, עם היות לשון הכתוב הנלמד ממנו איסור תחומין הוא +שמות ט"ז כ"ט+ אל יצא איש ממקומו ביום השביעי, ואמרו ז"ל כשם שאסור לצאת חוץ לתחום בשבת כך אסור ביום טוב וביום הכפורים לא יתחייב ממנו להשוות מדריגות האיסור והסכם בפנותיו, אבל כללות האיסור בלבד, ואף כי נתחלף בפנותיו, כי עקר קצתו מדאורייתא וקצתו מדרבנן, ועוד כי כיון בזה המאמר לתחום אלפים אשר הוא בין בשבת בין ביום טוב בין ביום הכפורים דרבנן, ואין קושיא עליו בשום פנים, ואף להאופן הראשון, כי שתיקתו ז"ל להוסיף בביאור הוא מפני פרסומו.
@שו"ת מעשה ניסים סימן יג
שאלה קשה עלי גם כן מה שאמר ז"ל במאה ותשעים ותשעה מן לא תעשה, כי אכילת חמץ אחר חצות יום ארבעה עשר איסור לאו והוא לאו בפני עצמו, חוץ לאו דחמץ בפסח, והביא ראיה במאמר רבי יהודה +פסחים כ"ח ע"ב+ מניין לאוכל חמץ משש שעות ולמעלה שהוא בלא תעשה, ת"ל +דברים ט"ז ג'+ לא תאכל עליו חמץ, וממאמרם +פסחים ד' ע"ב+ דכולי עלמא מיהא חמץ משש שעות ולמעלה דאורייתא, ואמר ז"ל +מל"ת קצ"ט ועיין אצל ר"ח העליר ע' ק"נ הערה /ד'/+ וכזה מצאנו נוסח כל הנוסחות המדוקדקות הלמודים לפי זקני התלמוד. והביא ראיה גם כן ממאמרם +פסחים ב' ע"ב ועיין מ"מ ה' חמץ ומצה פ"א ה"ט+ עבוד רבנן הרחקה יתירא כי היכי דלא ליגע באיסורא דאורייתא. ואמר ומי שעבר ואכל החמץ אחר חצות לוקה, וקשיא לי בהא נמי, דהא לא אשכחן דמאן דסבר לה בלאו אלא ר' יהודה, ופליג עליה ר' שמעון בפרק כל שעה, +פסחים כ"ח ע"א+ דתניא חמץ בין לפני זמנו בין לאחר זמנו עובר עליו בלאו תוך זמנו עובר בלאו וכרת דברי ר' יהודה, ר' שמעון אומר חמץ תוך זמנו עובר עליו בלאו וכרת [לפני זמנו] ולאחר זמנו אינו עובר עליו בלא כלום. וברירנא טעמיה דר' יהודה משום דכתיבי תלתה קראיי, חד ולא יאכל חמץ, +שמות י"ג ג'+ וחד כל מחמצת לא תאכלו, +שמות י"ב כ'+ וחד לא תאכל עליו חמץ, +דברים ט"ז ג'+ חד ללפני זמנו, וחד לאחר זמנו, וחד לתוך זמנו, ור' שמעון אצריך תרי מיניהו, ואייתר ליה חד לתוך זמנו, ואוקימנה מתני' דלאחר זמנו כר' שמעון לקנס קא קניס: ואיפסקא הילכתא בהדיא כותיה בין לפני זמנו בין לאחר זמנו, דאמר +פסחים ל' ע"א+ רבא הילכתא חמץ בזמנו בין במינו בין שלא במינו אסור במה שהוא כרב, שלא בזמנו בין במינו בין שלו /שלא/ במינו מותר כרבי שמעון, - והאי שלא בזמנו משמע בין לפני זמנו בין לאחר זמנו, דזמנו אינו אלא תוך המועד, ובתרויהו לרבי שמעון מותר מדאורייתא ואסור מדרבנן, בין לפני זמנו בין לאחר זמנו, דהכי קאמר בין לפני זמנו בין לאחר זמנו אינו עובר, איסורא דאורייתא הוא דליכא איסורא דרבנן איכא, וסוגיא דגמרא כר' שמעון היא בלפני זמנו, דתנן +פסחים כ"א ע"א וע"ב+ עבר זמנו אסור בהנאתו, ואמרינן עלה פשיטא, כלומר אם עבר זמן ביעורו שהוא יום י"ד שאסור בהנאתו, ואהדרינן לא נצרכ' אלא לשעות דרבנן, דאמר רב גידל אמר ר' חייה בר יוסף אמר רב +וכפי הגירסא בפסחים ז' ע"א+ המקדש משש שעות ולמעלה, - והני שש שעות דאמר רב אינו אלא מחצות ולמעלה, ולא אששית קאי דהא שעות דרבנן קאמר, ורבות' קמשמע לן רק אף על גב דמדרבנן נינהו אין חוששין לקידושיו, דכל מאן דמקדיש /דמקדש/ אדעתא דרבנן מקדש, ואפקעינהו רבנן לקדושי' מיניה.
אבל לקיחת ראיה ז"ל ממאמר +פסחים ד' ע"ב+ דכולי עלמא מיהא חמץ משש שעות ולמעלה והשלמת המאמר מאי נפקא לן מינה, בין להנך נוסחי דגרסינן בהו אסור סתמא, בין להנך נוסחי דגרסינן בהו אסור מדאורייתא, לא נפיק מינה שיש בו איסור לאו דאכילה והנאה, ולא איירינן אלא באיסור עשה דביעור בלבד, והכי קאמרינן דמיהא מתני' דתנן ר' אומר אוכלין כל חמש ושורפין בתחלת שש, ר' יהודה אומר אוכלין כל ארבעה וכו' שמעינן ששניהם מודים דמשש ולמעלה מדאורייתא מצוה לבער את החמץ. תדע דלא איירינן אלא במצות ביעור ואיסור עשה בלבד, דהא כדפשטינן בעיין כולהו אמוראיי וכולהו תנאיי לא מייתו ראיה אלא מאך ביום הראשון תשביתו +שמות י"ב ט"ו+ דעשה השבתה הוא, אביי אמר כיון דכתיב +שם שם י"ט+ שבעת ימים שאור לא ימצא ליכא לאוקמי אך ביום הראשון תשביתו אלא בי"ד, ששבעת ימים משמע מתחלת ליל חמשה עשר ולא צריך קרא, ותנא דבי רבי ישמעאל הם הכי נמי לא אתא אלא לפרש שביום הראשון תשביתו הוא ארבעה (עשרה) [עשר], דאשכחן ארבעה (עשרה) [עשר] שנקרא ראשון, וכן נמי רב נחמן בר יצחק דאמר ראשון מעיקרא משמע מוכיח דמצות השבתת מי"ד היא. וכן נמי רבא לא אייתי לא תשחט על חמץ +שמות ל"ד כ"ב+ אלא ללמד שלא נאמר אך ביום הראשון תשביתו אלא על י"ד ולא על ט"ו, שהרי נצטוינו שלא לשחוט את הפסח ועדיין חמץ קיים, דמשמע שמצוות ביעור קודם שחיטתו, וליכא למשמע מלא תשחט איסור לאו בחמץ, שלא חייב הכתוב אלא השוחט על החמץ, ולא משום מציאת חמץ, ולא משום אכילתו, וכן מיהא (ותניא) [דתניא] אך ביום הראשון וכו' כולהו תנאיי לא צריך, דהכי גרסינן התם אמר רב דברי רבי מאיר המקדש בחמץ משש שעות דהשבתה בלבד, במצות השבתה הא תלמודא דבני מערבא +פסחים פ"א ה"ד+ פליג אתלמודא דידן אליבא דר' מאיר, דאינהו קא סברי דר' מאיר סבר משש שעות ולמעלה מדבריהם, ור' יהודה סבר משש שעות ולמעלה דבר תורה. ואמרי מ"ט דר' מאיר אך ביום הראשון זה חמשה עשר וכו', ואנן סברינן דר' מאיר כר' שמעון סבירא לי' באיסור אכילה שאינו אלא מתחלת הלילה, אלא במצות השבתה כולי עלמא לא פליגי דבי"ד, עד כאן לא פליג תלמודא דידן אדארץ ישראל אלא בעשה, אבל בלאו דלא תאכל כ"ע לא פליגי דר' מאיר סבר מערב ט"ו הוא איסור דאורייתא כר' שמעון, ואיסור אכילה והנאה משש שעות ולמעלה אינו אלא מדרבנן, אי אמרת בשלמא דבעיין לעשה דהשבתה ואיסור הנאה דרבנן היינו דקא סמכינן ליה להני קראיי, אלא אי אמרת אליבא דר' יהודה בעינן לה מנא לן דמדאורייתא אסור באכילה, אמאי לא פשטינן מלא תאכל עליו חמץ כדקתאני /כדקתני/ בברייתא בפירוש בפ' כל שעה, +פסחים כ"ח ע"ב+ ומניין לאוכל חמץ משש שעות ולמעלה שהוא בל"ת ת"ל לא תאכל עליו חמץ בלא ספיקות ולא קושיות כדברי אביי ורבא ושאר רבנן, אלא ש"מ מדלא פשטינן הכי דלית הילכתא כר' יהודא, ולא איצטרך תלמודא אלא למילף שמתחלת שבע ולמעלה איסור עשה דהשבתה וששית מתחלפת בשביעית ואיסור הנאה מדרבנן הוא כר' שמעון, אבל לר' יהודא לא איצטרך דבפירוש קתאני /קתני/ לה ובפירוש מוקמי בירושלמי +בהמשך הדברים בפסחים פ"א ה"ד+ דברי רב אליבא דרבי מאיר דאי כרבי יהודה לא צריך. דהכי גרסינן התם אמר רב דברי רבי מאיר המקדש בחמץ משש שעות ולמעלה לא עשה כלום אמר רב הונא ויאות אלו ראה חטים קורטבניות דבמדבר דלמה טבן אינין במועדא כלום, והאי דקא פסיק רב +פסחים י"ג ע"א+ הלכה כרבי יהודה לא פסיק אלא לענין תלייה בחמישית משום דחמץ לכל מסור, ודי"ל אתו למיטעא ולמיכל בשביעית, אי נמי משום ליקוט עצים, ושביעית גופה מר כדאית ליה ומר כדאית ליה, וליכא למשמע מינה דהילכא כותיה באיסור אכילה. ועוד אי אמרת דבעיין לאיסור דנאה, היכי פשיט לן אביי מאך ביום הראשון כרבי יוסי הגלילי, ורבי יוסי הגלילי, אפילו בתוך שבעה לית ליה איסור הנאה, כדתניא +פסחים כ"ח ע"ב+ רבי יוסי הגלילי אומר ותמה על עצמך וכו'. ואי אמרת דמדמקשינן גבי גלוסקא +פסחים ז' ע"א+ וניבטלה בשית, ופרקינן, כיון דאסרוה רבנן כדאורייתא דמיא, - שמעינן דשבע דאורייתא אסורה בהנאה, הא לא קשיא ולא מידי, דהכי קאמרינן מעיקרא +שם ו' ע"ב+ דלמא משכח ליה לבתר איסורא דלא ברשותיה קיימא ולא מצי מבטיל לה, דאמר רבי אלעזר משום רבי ישמעאל +כך הגירסא בב"ק כ"ט ע"ב+ שני דברים אינן ברשותו של אדם וכו' וחמץ משש שעות ולמעלה, שהוא תחלת שביעית, ואף על גב דהני שעות מדרבנן נינהו, כל דתיקון רבנן כעין דאורייתא תקון, הדר אקשינן, וניבטלה בשית, שאינה מעיקרא תקנא אלא משום חששא שמא התחלף בשבעה, ופרקינן, כיון דאסרוה רבנן, ואף על פי שאינה אלא משום חששא בעלמא בגזרה אחת נגזרה, והרי היא אסורה בהנאה, וכעין דאורייתא דמיא. ותדע דכל מידי דמשום חששא כעיקר התקנה, דאמר +פסחים כ"א ע"ב+ רב גידל אמר רב המקדש משש שעות ולמעלה וכו', וחיטי קורדניאתא אפילו בתוך המועד אין איסורן אלא מדרבנן, אפילו הכי בשעות דרבנן אסירן נמי בהנאה, הכי נמי בהנאה הני שעה ששית אף על גב דמשום חששא דשביעית דמדרבנן היא, איסור הנאה היא ולא מצי לבטולה. ודברי רב הא קא ברירנא דכרבי מאיר ולא כרבי יהודה, הילכך אין איסור חמץ בלא תעשה מדאורייתא אלא בתוך המועד בלבד כרבי שמעון, כדאפסיקא הילכתא בהדיא. ובתוספתא +פסחים א' ז' (צוקרמנדל: ח')+ גרס לה בלשון חכמים, דתניא האוכל חמץ אחר חצות וחמץ שעבר עליו הפסח הרי זה בלא תעשה ואין בו כרת דברי רבי יהודה, וחכמים אומרים כל שאין בו כרת אין בו לא תעשה. ולא עוד אלא כשאסר ז"ל בספר החבור +ה' חמץ ומצה כ"א /פט"ו/ ה"ט+ אסר בין באכילה בין בהנאה מדאורייתא, וכשאסר בספר המצוות לא אסר אלא באכילה בלבד, והדבר צריך עיון ולפנים ולפני ולפנים.
ויש עוד בספר כמה ספיקות בלב מציקות וזהב מריקות אשה את אחותה משיקות. ובשאר ספרי דברי רב נקריתי מקרה, והתבוננתי בספר המורה גם ברכות יעטה מורה ושלשת החצים צדה יורה. והנה חכמות רמות כגביש ורמות נצבות כאלומות בחוץ מרננות ושונות אמנות בלשונות שונות, ומגלות טמונות, וליודעים ברמיזות, מבינות יוצאות, שחוזות כבולות וכבונות, מעולם באזנינו לא שמענו ואבותינו לא ספרו לנו אך הוא עשנו ולא אנחנו, ובטעמי המצות גזרות שוות מתחת השמים נקוות ושפת לא ידענו מחוות ומעל גבי העזים טוות מלוות ולוות ומצמיאות ומרוות ועליהם לבבות דוות ומלפני צור מקוות נגיד לצוות לתוות תיות וגומות להשוות. ועתה אדני חזק ונתחזקה בעד עמנו ובעד ערי אלהינו, כי לכך נוצרנו ומחומר קורצנו ולזאת קראנו ולכבודו בראנו. והנה קדמתי אגרתי זאת בנעמך לחזות ולציינה ככרם רבעי בקו זזות ותמרח מצריך על מכותיה תרפא את מחלותיה ותחזק נחלותיה ותטהר את צמותיה בתולות אחריה רעותיה לך השר מובאות, כי אתה המופת והאות מן הילדים אשר נתן לו צבאות חכמה הגד ובין תבין ושקוד על דלתי כלי ניתן וחביבין עלובין ואינן עולבין לתקן ידים ועירובין ולרצות בשפתים ערבין כאיש דיו קב חרובין והרחק מן הישוב ופירוש נישובין כבן בתירה בנציבין וכמה שביבין בחצבא בת תשעת קבין ברמז בין תאיני תאיני דאבוך זבין, ויוסיפו לך כהנה וכהנה כאשר תעשינה וכבודך יגדל ואויבך ידל וברכתיך לא תחדל וירבה שלומך ושלום תורתך ושלום תלמידך ונלוויך וכל הסרים אל משמעתך ומשרתיך, ואתה שלום וביתך שלום וכל אשר לך שלום וכן יהי רצון ה' אורי וישעי אדר ראשון אתקכ"ד +לשטרות והיא השנה ד' אלפים תתקע"ג לב"ע, כלומר כשמנה שנים אחר פטירת הרמב"ם ז"ל+
התשובה משלים כנגד כולם, מן התימה, - יעמידך האל, - על דבריך כי הלכה כרבי שמעון בחמץ ביום ארבעה עשר אינו באיסור מן התורה כאשר אמרת מותר כרבי שמעון, ואמרת איסורא דאוריתא הוא דליכא, הא איסורא דרבנן איכא, ואחר זה אומרת, כי הוא בעשה באומרו ית' +שמות י"ב ט"ו+ תשביתו שאור. ויפלא בעיני מאד, האם איסור עשה אינו דאורייתא, ומותר מפני שאינו בלאו. והנה ראוי לחשוב בהיתר הסתירה הזאת, לפי מה שנראה מדבריך, כי בעור החמץ ובטולו חיובם מיום י"ד אחר חצות, אך אכילתו, אחר החיוב הבעור והבטול מרשותינו לפי מאמרו ית' תשביתו שאור מבתיכם, מותר עד ליל חמשה עשר מן התורה. וזה הוא פלא, שיהיה אכילת חמץ מותר גם כן למי שהקריב הפסח, אף כי הוא לוקה על מציאותו ברשותו בלבד ואפילו אם לא אכלו, לפי דברי התורה +שמות ל"ד כ"ה+ לא תשחט על חמץ דם זבחי, או שיהיה אסור באכילה על כל מי שהקריב הפסח והם ישראל כולם, זולת יחידים מועטים שיהיה מותר להם, והמה אשר לא קרבו הפסח בזמן הזה, ובזה יאמר באמת רחמנא ליצלן מהאי דעתא. והנה ראוי שתדע, כי ר' יהודה ור' שמעון הלכה כר' יהודה, +ערובין מ"ו ע"ב+ אך הסוגיא דגמרא ופסק הלכה בחמץ לאחר זמנו כר' שמעון, ועל כן חמץ לאחר זמנו מותר מן התורה כר' שמעון, וישאר חמץ לפני זמנו שהוא יום י"ד אחר חצות אסור בלא תעשה דאוריתא כר' יהודה, כהשורש אשר הוא רבי יהודה ורבי שמעון הלכה כרבי יהודה, ולא בא בחמץ לפני זמנו מה שידחה סברת רבי יהודה, כמו שבא בחמץ לאחר זמנו, +עיין מ"מ פ"א מה' חמץ ומצה ה"ח+ וזה הוא מה שנעלם ממך והביאך אל זאת הסברה המשובשת, אשר לולא איסור הנקימה אמרנו לך זאת היא שטת הקראים, שהחמץ מותר ביום ארבעה עשר, ואינו אסור אלא מליל חמשה עשר כאשר אמרת. ואף כי המה אמרו +יומא כ"ב כ"ג+ כל תלמיד חכם שאינו נוקם ונוטר כנחש אינו תלמיד (חכמים) [חכם] וכאשר הקשו מהכתוב לא תקום ולא תטור +ויקרא י"ט י"ח+ היתה התשובה, לא קשיא הא במילי דאוריתא הא במילי דעלמא, ובכאן מילי דאוריתא. וכאשר תתבונן בלשון התלמוד יתבאר לך חזוק חלקי מצורף להעיקר הכללי, שהלכה כר' יהודה בחמץ לפני זמנו, וזה הוא כי ר' שמעון כאשר חשב לדחות ראית ר' יהודה באמרו +פסחים כ"ח ע"ב+ מנין לאוכל חמץ ממש שעות ומעלה שהוא בלא תעשה שנאמר לא תאכל עליו חמץ, ואמרו בתלמוד שפיר קאמר ר' שמעון לר' יהודה, ואחרי כן באה הגנה על ר' יהודה, והקשו על ר' שמעון, והגיעו הדברים לקיים הגנת ר' יהודה ולא הגיעו לקיים טענת ר' שמעון, ויתחייב מזה קיום דעת ר' יהודה. כל זה מבואר בשלימות במאמר התלמוד ויתבאר אמיתתו למי שמבין דרכו. אין רצונינו בכאן לבאר פלפולי התלמוד, ולהאריך בו כאשר הארכת להביא מאמריו.
וממה שיורה עוד כי הלכה בחמץ לפני זמנו כרבי יהודה היות רבי ישמעאל סובר כותיה בזה, כי כתוב לא תשחט על חמץ דם זבחי נוסף למה שיורה על אזהרה לשוחט יורה גם כן על איסור חמץ מזמן שחיטה, כאשר הוא מבואר בפרק ראשון מגמרא פסחים, +ה' ע"א+ והיה איסור חמץ יום ארבעה עשר מזמן שחיטה שהוא חצות בלאו, ור' עקיבא לא יחלוק על זה, אבל אמר אינו צריך, ואם כן תהיה סברת ר' שמעון בחמץ לפני זמנו דחויה בהלכה כי הוא יחיד לגבי רבים, ואין הלכה כמותו. וגם כן רבא דהוא בתרא יסבור כסברת רבי ישמעאל, עוד בפרק ראשון אמר רבא אמר קרא לא תשחט על חמץ דם זבחי לא תשחט את הפסח ועדיין חמץ קיים. וכאשר חשב מי שחשב לדחות זה ואמר, ואימא כל חד וחד כי שחיט, ולא יורה זה הכתוב אלא אזהרה לשוחט לבד, דחו זה הדמיון, ואמרו זמן שחיטה אמר רחמנא. וכל זה על משפט ההרחבה להרבות הראיות. וממה שבארנו תחלה יתחייב כי ההלכה כר' יהודה בחמץ לפני זמנו באין ספק מבלי צורך לאלו הראיות האחרונות.
אמנם אמרם +פסחים כ"א ע"ב+ לא נצרכה אלא לשעות דרבנן, זה אף שהוא קשה עם כל זאת אינו תמיה, מפני כי מיעוט רבים שנים ושנים הוא רבים, וכבר ידוע כי החמישית והששית שעות דרבנן, ואכילה אסור בשניהם יחד, והנאה אסורה באחת משניהם, וכונת המאמר כזה לא נצרכא אלא לשעות דרבנן, שההנאה במקצתם אסורה, דאמר רב גידל וכו', והרבותא אשר השמיענו היותו אומר משש שעות ומעלה, ולא אמר משבע שעות ולמעלה, וזה, ואם היות מאתנו בשעות דרבנן אך סברא, אך עם כל זאת יורה על אמיתתו הכרח הענין אשר כבר קמה הראיה על אמיתתו מזולת זה המקום, ויורה גם כן צורת המאמר אשר הביא ממנו ראיה המקדש ממש שעות, אשר יורה להמדקדק בהלשון ובהכונה כי הכונה שש שעות, ובכלל אין מכמו נוסח תלמוד כזה, אשר בו שבוש או ספק, אשר ידחה הלכה פסוקה, ובפרט כי איפשר לישר הגרסא כאשר זכרתי, ואולי אם נחפש נמצא גרסא מדוקדקת שעה דרבנן, ואף כי לא מצאנו גרסא כזאת בכל הנוסחאות שבאו לידינו מהתלמוד.
ומה שתמהת מדוע בספר המצות לא הזכיר איסור הנאה, אף כי כבר הביאו בחבור, +ה' חמץ ומצה פ"א ה"ט+ הלא כבר הקדמנו, כי אין כונת ספר המצוות להביא בשלימות דיני המצות ולבאר פרטי כל מצוה ומצוה, אבל הכונה הראשונה היתה בו לבאר המנינים וההכרח למנותם, ואם נגרר בו דבר אחר הוא מכונה שנית.
ובאשר לשאלה זאת ברור לדידנו שאינה נצרכת להתבוננות יתרה ומכל שכן שאינה צריכה לפנים ולפני לפנים, ואולם הקלות בדרך העיון או חומרתה, פתיחתה או סתימתה, היא מדרך היושר, וכל מודה במדת הבנתו ידע את הדבר. והנה כבר גלינו סודות הספקות האלה והבהרנו, וחשפנו סודותיהן ותכנן, והסירונו את המוקשים האלה והורדנום, כפי מה שהגיעה אליהם ידיעתנו ונשלמה בהם בינתנו.
ולולא כי הזמן נגזל מאתנו והלך בעבודת מי שנענשנו לעבוד אותם ונטרדנו בעבורם מהשלים התכלית המכוון בנו והמעלה אשר הנחיל לנו אלקים, כמו שכתוב +שיר השירים א' ו'+ שמוני נוטרה את הכרמים כרמי שלי לא נטרתי, לא נתאחרה התשובה הזאת זה זמן רב, ואפילו היו השאלות בכפלי כפלים, אמנם עונותינו סבכונו בטרדת עבודת הגויים אשר אין בטולם בידינו ולא הסרת עולם חוזרת ותלויה ברצוננו, ולו היתה השלכתם תלויה בבחירתנו ולא היינו נצרכים אליה בהכרח, היינו משליכים אותם והיינו שוחקים על מי שירדוף אחריהם, והיינו אומרים את אשר נאמר במשל המוחכם +שופטים ט' י"ג+ החדלתי את תירושי (אשר בו ישמחו) [המשמח] אלקים ואנשים והלכתי לנוע על העצים, ועוד כי הזמן המועט אשר נרויח בו למעננו וננוח בו מעבודתם נבקר בו אוהבינו ברוכים יהיו, ולקחו חלקם להנהגת עסקיהם ופרצו עלינו הטרדות בסבתם, ומכל שכן כי מצאו אותנו מקרים מתמידים. ורבו העבודות עלינו בסבתם, וביחוד במצאנו ענינים נשתבשו ודרכי חיים נפסדו מזה שנים רבות וזמנים ארוכים עד שנהיינו - בגלל חדושנו את כתיבתם והעמדתם כפי מה שהיו מקודם וסדורם לפי הבסיסים הרצויים והחוקים הדתיים לפי יכלתנו החלשה - כמי שמחיה אותם אחרי המות בשל היאפסות רשמם, יתר על כן, כמחדש את חדושם, מפני רחוק הידיעה בהם. אלא שאנו אם כי הועסקנו בזה בשכר מקצת התועליות הלמודיות הרינו מקוים לגמול לו בשכר תועלות מעשיות, והרי תכלית הלמוד - המעשה, ולא המדרש הוא העיקר אלא המעשה. ומה שזכרו ממשפטים אלה אשר לא תצלח לפורטן הלשון ומכל שכן הקולמוס, הנה הם שהביאו בהכרח לאיחור התשובה אל מעלת כבודו - יתמיד האל הצלחתו ויגדיל מעלתו ויזכה אותו ויאריך בנעימים ימיו.
והספרים אשר נקראתי בהם מקרה +כנראה צ"ל: נקראת בהם מקרה - והיא תשובה לנאמר בקטע האחרון של השאלה: ובשאר ספרי דברי (אולי צ"ל: דבי) רב נקריתי מקרה וכו' התאריך צריך להיות תאריך העתקת הכתב יד - ולא כתיבת התשובות, וכפי הנראה מברכת המתים - מנוחתו כבוד - כבר אחרי פטירתו של ר' אברהם ולכן ברור שטעות סופר יש כאן אך עיין גם הרב ראובן מרגליות במלחמות השם לר' אברהם בן הרמב"ם ע' ק"א הערה /ב/+ שמר רגליך כאשר תלך בהם, כי לא נעשו אלא לאומן להם, ולעיני הרוב סתומים וחתומים הדברים, ולפני החכמים באמת גלוים וברורים, ואיש תבונות ידלה מהם מרגליות, ואחרים במיעוט חכמתם יקצצו בהם נטיעות, ומפני זה ראוי למי שירצה להבין אותם לפרוש מהבלי הכסילים וטומאתם, ולהכין נפשו בינה נכונה ומזמה, ולטהר עצמו במי הדעת והחכמה, ויתקדש בגשתו אל אלהיו, פן יחרה אפו וקצף עליו, והעם אל יהרסו לעלות אל ה'. והאל ירבה חכמתך, ויגדל מעלתך, ויתמיד שלותך, ויהי כנהר שלומך, וצדקתך כגלי הים, ושלומך ושלום כל הנלוים אליך ירבה.
הושוו שאלות אלה אשר על ספר מצות עם הנוסח המקורי אשר בכתב השואל, יסלח לו האל, וכתב המשיב מנו,,, [מנוחתו] כב,,, [כבוד], השוואת כתיבת אב יה לששון א, ת, ק, כ, ב ושלום.
