 
@שו"ת הריטב"א סימן א
שאלה מי שנשא אשה בערב י"ט ובאו לו פנים חדשות בי"ט אם מברכין שבע ברכות.
תשובה אסור +תשובה זו הביאה בעל שלטי הגבורים על המרדכי בריש כתובות בשם רבינו אך הב"י באו"ח סי' תקמו, הביאה בשם הרשב"א+ לעשות סעודת נשואין במועד כדאי' בפ' אלו מגלחין +מועד קטן ח+ מפני ששמחה היא לו. ומיהו אם נכנסו לו פנים חדשות מעצמן אפשר שמברכין ברכת חתנים. לפי שחתן טעון ברכה כל שבעה שיש פנים חדשות. אפשר לומר שאין מבטלין הברכה משום שמחת המועד.
@שו"ת הריטב"א סימן ב
עוד כתב באין שם כהן שהנכון כדברי האומ' +גטין נט ב+ נתפרדה חבלה /חבילה/ לגמרי +שלא יקרא לוי כלל.+ ובתשובה לרבי' האיי ולרב אלפסי ז"ל אם יש שם כהנים ולויים הרבה ורוצים לעלות מהם שנים לכבוד בעל הנשואין כיצד יעשו השיב יעלה כהן ואחריו לוי ואחריו ישראל ואחריו כהן ואחריו לוי ואחריו ישראל.
@שו"ת הריטב"א סימן ג
שאלה +שאלה זו הביא ב"י חו"מ, סי' מו+ מי שהביא שטר שכתוב בו הנפק אם גובה בו ואע"פ שאין מכירין חתימת הדיינין אם לאו.
תשובה בגמ' מפורש שאינו גובה אלא א"כ מתקיים מעדיו או משנים מהדיינין שבאשרתא. דאמרינן בפ' האשה שנתארמלה +כתובות כא, א+ אמ' רב יהודה אמר שמואל עד ודיין מצטרפין. ואקשינן עליה דבמאי (קא) [דקא] מסהיד סהדא לא מסהיד דיינא. ואסיקנא דאין מצטרפין. וש"מ דאע"ף שהוא מקויים מיד ב"ד אין גובין בו עד שיתקיים או מן העדים או משנים מן הדייני'. +כן מובא בתוס' בשם ירושלמי גטין פ"ט, סוף הל' א: סנהדרין סוף פרק ג /ושם יש סובר שמתקיים בעד אחד ודיין אחד/.+ אלא שבירושלמי +לפנינו בירושלמי ליתא וכן העיר הדרישה בחו"מ סי' מו ואיתא בתוספתא שביעית פ"ח, הל' ט לעניין פרוזבול וממנה הקשו התוס' בכתובות שם והתשב"ץ, ח"א סי' קעג, כתב: וכבר הוקשו להם לבעלי התוס' על זה הירושלמי מירושלמי אחר דבמסכת שביעית פרק בתרא+ משמע דאין קיום צריך קיום. ועליו סמך מי שאמר שגובין ואע"ף שאין מכירין חתימות הדיינין. ואינו, שאין לנו לסמוך אלא על הגמר' שלנו. ויש מי שפירש אותה שבירושלמי כגון שאותו ב"ד הוא מומחה לרבים וב"ד קבוע. והטעם להם בזה לפי שאין אדם חצוף לזייף חותם מן הדיינין הקבועים שחתימתן נכרת מן הסתם לרבים. ועם כל זה אין אנו סומכין עליו.
@שו"ת הריטב"א סימן ד
שאלה הקורא ק"ש ושמע ברכו או קדוש' אם יכול להפסיק +עיין מחלוקת הראשונים בזה בטור ובב"י או"ח סי' סו.+
תשובה יכול להפסיק דלא גרע ממשיב מפני הכבוד +ברכות (יג, א) ודעת רבנו כדעת הרשב"א והרא"ש ולא כהר"מ.+ ועוד תדע לך ממה שאמרו +ברכות כא ב+ הנכנס לבית הכנסת ומצא צבור שמתפללין וכו' ואם (אומ') [תאמר] דאפי' בק"ש אינו פוסק בא ונאסור להתחיל בברכות של ק"ש ובק"ש אלא א"כ יכול להתחיל ולגמור קודם שיגיע ש"צ למודים. ועל זה היה סומך מורי +אפשר שהכוונה להרא"ה+ נ"ר להפסיק בכל מקום בין לקדיש בין למודים אלא בתפלה לבד. (וגרסי') [דגרסי'] בירוש' +ברכות (פ"ב סוף הל' א) ושם ליתא בם ולא בתפלה ואיתא בבבלי (יומא יט ב)+ ודברת בם /יש/ לך רשות לדבר בם ולא בתפלה.
@שו"ת הריטב"א סימן ה
[שאלה] ואם יכול לענות לקדיש וכו' אחר שסיים י"ח ברכות. +כעין שו"ת זו הביא ב"י או"ח סי' קכב בשם הרשב"א.+
תשובה צריך לומ' יהיו לרצון וגו' אחר י"ח ברכות בלי שום הפסק כמו שאמר' דוד אחר י"ח מזמורים +ברכות ט, ב+ והוא מכלל התפלה. ואין לענות לשום דבר (תחנונים) בינו ובין י"ח ברכות. אבל יכול לענות אחריו לדבר שבקדושה או לומ' תחנונים אפי' כסדר יום הכפורים [ואע"פ שעדין] לא עקר רגליו. וא"ת והרי אמרו +ברכות כט ב+ בטעה ולא הזכיר יעלה ויבא אם רגיל לומ' תחנונים [אחר תפלתו חוזר] לעבודה. התם הוא שהקלו דכיון שהוא רגיל לומ' תחנונים הרי הוא כמתפלל עדין ואין צריך [לחזור לראש לא שיהא כדין] (דין) חומר עקר תפלה שלא להפסיק לקדיש ולמודים.
@שו"ת הריטב"א סימן ו
שאלה +שאלה זו איתא בשו"ת רשב"א סי' אלף קי בשינויים רבים והביאה ב"י בקיצור בחו"מ סי' נד בשם הרשב"א ומשם השלמתי בסוגרים מרובעים רוב המקומות שהניח הסופר חלק+ [מי שנשבע לחברו לפרעו מנה בשטר ליום פלוני, ועתה טוען המלוה שאבד שטרו אם] יצא הלוה ידי שבועה אם יתן אותו ליד ב"ד עד שיחזיר המלוה את השטר.
תשובה יעשה שובר ויפרענו דקי"ל כמאן דאמ' +בבא בתרא קעא ב+ כותבין שובר. ואם השטר בידו [ואינו רוצה להחזירו נראה לרבינו נר"ו] להלכה אבל לא למעשה שזה פטור עד שיחזיר לו שטרו. ואינו צריך לתת הממון אפי' [ביד בית דין, שלא נתכוון זה מתחלה] שיפרענו וישאר השטר [ביד המלוה. ולמאן דאמר אין כותבין שובר מסתברא שאפילו חייב לו בשטר] ובשבועה פטור מלפורעו עד שיחזיר לו שטרו. דהא לא פלוג [רבנן, וכיון שפטור] מלפרוע מן הדין נמצא שאינו חייב ממון עד שיחזיר לו זה שטרו. ואם ממון אין כאן שבועה אין כאן. [ולדידן נמי] אע"ג דקי"ל כותבין שובר כל שהשטר בידו אינו חייב לפרוע עד שיחזיר לו שטרו שלא יאכל הלה וחדי. [דבמקום] שנאבד שטרו הוא שתקנו לכתוב שובר כדי שלא יאבד זה ממונו. והלכך אף הוא אינו חייב מחמת שבועתו לפרוע עד שיחזיר לו שטרו. ואפשר נמי דאפי' שטרו בידו ואומ' פרעני ואתן לך שטרך יכול הלה לומ' החזיר לי שטרי ואח"ך אפרע. ודיקא לי לכאורה ההיא דאמרי' בכתובות +פה א+ חזינן אי אמ' ליה הב זוזי ושקול שטרא פטור אי א"ל שקול שטרא והב זוזי חייב, ולא היא בין אמ' ליה הכין ובין א"ל הכין חייב דא"ל לתקוני שדרתיך ולא לעוותי. ואם איתא מאי עוות (הדין) איכא, דינא הכי למיהב זוזי ולמשקל שטרא? מאי אמרת היה לו לפרוע בעדים לימ' ליה את הוא דאפסדת דלא אמרת לי בסהדי הב ליה כדאמרינן +בבא מציעא ג+ בחנוני ופועלים. ואולם דברים אלו צריכין מתון ושקול הדעת.
@שו"ת הריטב"א סימן ז
שאלה ראובן הלוה מעות לשמעון ודינה אשתו, ושם האיש כתוב בשטר קודם שם האשה בתחלה ובסוף בין באקנה בין [בקנינא] (בקניינא) מיניה, ועכשו כשנפטר שמעון [בא] (ובא) ראובן לגבות החוב מינה. והיא טוענת שאינה חייבת כלום מאחר שהיא כתובה בשטר אחר בעלה נחת רוח עשיתי לבעלי +כתובות צה א+ וראובן השיב כי אין הדין ההוא אלא בשטרי מכירות אבל לא בשטרי הלואות.
תשובה אין דין קנו מן האשה תחלה אלא במכירות אבל לא בשטרי הלואות. והראיה על זה ממה ששנינו בפ' הנזקין +גטין נה, ב+ לקח מן [האיש וחזר ולקח מן] האשה מקחו בטל. ואוקימנא התם בגמ' +שם /גיטין/ נח, ב+ דמיירי בשלא קבלה עליה אחריות אבל אם קבלה עליה אחריות המקח קיים. והטעם מפני שאינה יכולה לומ' נחת רוח עשיתי וג' אלא בדבר שאם תערער בו יאמ' לה בעלה עיניך נתת בגירושין ובמיתה ותרצי לגבות ממני קרקע זה. כאותן שלש שדות שפי' (בבא) [בבבא] בתרא פ' חזקת הבתים +מט ב+ או בשאר נכסים דידיה ודידה רצוני לומ' קרקע נדוניתא. אבל בנכסים שאין הבעל יכול לומ' לה כן ודאי מקח קיים. ולפי' אם מכרו איש ואשתו בנכסי מלוג אע"פ שלקח מן האיש תחלה המקח קיים. כמו שמפורש בפ' חזקת שאם תערער לא יוכל הבעל לומ' עיניך נתת בגירושין ומיתה שהרי נכסים אלו שלה הם. ואם יאבדו יאבדו לה ואין לה לגבותם ממנו. ואדרבה הוא שכופה אותה למוכרם עיניו נתן בגירושין. ומן הטעם הזה העלו בפ' הנזקין שאם כתבה לו אחריות שהמקח קיים. שהרי לא יוכל הבעל לבא עליה בשום טענה לקבל אחריות עליה שכיון שהודית וקיימה המכירה לא [יוכל לומר לה עיניך נתת בגירושין ובמיתה]. אבל לכפותה לשעבד נכסיה לאחריות אין לו עליה טענה, ולפי' כשקבלה עליה אחריות אינה יכולה לומ' נחת רוח עשיתי לבעלי. דמאי נחת רוח איכא באחריות [ומה יוכל לומר לה] אם לא תטול אחריות. ומן הטעם הזה אנו למדין +וכן כתב הרמב"ן בתשובה הביאה ב"י אה"ע סוף סי' צ+ לשטרי הלואות שאינה יכולה לומר נחת רוח עשיתי וכו' שהרי אין כאן מכירת קרקע שיאמר לה עיניך נתת [בגירושין ובמיתה, אלא היא שעבדה] עצמה ונכסיה לחוב זה. סוף דבר, הדבר ברור שאין הדין הזה [אלא במכירה. ואף] רבי' הר"מ במז"ל למדנו זה ברמיזה כמשפטו. כתב בהלכות אישות פי"ז +הל' יא+ הבעל שמכר נכסיו ואח"ך כתבה אשתו ללוקח דין ודברים אין לי עמך והסכימה למעשיו וכו'. הנה שלא כתב הרב ז"ל ואם מכרתם אשתו ללוקח. מפני שסתם מכירה באחריות היא ואעפ"י שלא פירש דקי"ל +בבא מציעא יד א+ אחריות טעות סופר הוא. ואנן קי"ל דבאחריות המקח קיים. לפיכך כתב ואח"ך כתבה אשתו ללוקח דין ודברים אין לי עמך והסכימה למעשיו לומ' שקיימה מעשה בעלה וקנו מידה שהיא מתרצה במעשיו ושמסלקת זכותה מאותו קרקע. ג"ב /ג"כ/ כתב בהלכות מכירה שלהי' פ' אחרון הבעל שמכר או נתן מתנה אע"פ שקנו מיד האשה אחרי כן שקיימה מעשיו הרי כל מה שעשה בטל. מפני שלא קנו מידה אלא שקיימה מעשיו לא שמכרה באחריות. ולפי דעתנו היינו הא דאמרינן בכתובות +צה א+ כתב לראשון ולא חתמה לו, כלומ' שלא רצתה לגמור ולקיים מכירת בעלה, כי השלמת דבר וקיומו נקרא חתימ' בכל מקום והוא פי' נכון. ובזה נתקיימו כל השטרות שבעולם, שאם אין אתה אומ' כן אין לך שטר שעושי' איש ואשתו שלא יהא בטל שאע"פ (שלא) [שקנו] (קנו) מן האשה תחלה אינו כלום +ובחדושיו לגטין (נח) הביא שתי דעות בזה+ שלא נאמ' לקח מן האשה וחזר ולקח מן האיש מקחו קיים אלא בשני שטרות אבל לא בשטר אחד. וכן אמרו בירושלמי +נראה שנוס' רבינו בירושלמי כנוס' דפוס ויניציא בגטין פ"ה הל' ז אבל בשאר דפוסים לא משמע כן+ עלה דמתני' עד כדון בשני שטרות אבל בשטר א' ר' זעירא ור' אילא תרויהון אמרין כל שכן מקחו בטל. סוף כל דבר הדין הנכון שאין בו בית מיחוש בשטרי הלואות אין הפרש בין שקנו מן האיש תחלה בין מן האשה תחלה.
@שו"ת הריטב"א סימן ח
שאלה וזה עיקר השאלה, רחל הכניסה קרקעות בנדוניא ליעקב בעלה, ויעקב בעלה הוציא הוצאות גדולות בהם, ועכשו נפטר יעקב. ויורשיו אומרים לרחל שיש לה לחשוב בפרעון כתובתה כל אותם ההוצאות שהוציא יעקב בקרקעות הנז'.
תשובה הדין פשוט שהמוציא הוצאות על נכסי אשתו אם אכל מן הפירות אפי' דינר +כדעת הרמב"ם בפכ"ג אישות הל' ט ולא כהרא"ש שפסק דסגי בפרוטה+ אחד שלא בדרך כבוד אין לו מכל ההוצאות ההם כלום. ואם הוציא ולא אכל לעולם נוטל הוצאתו בשבועה והוא שיהיה שם שבח כשיעור הוצאתו. אבל אם אין שם שבח כשיעור הוצאתו אינו נוטל מהוצאתו אלא כשיעור השבח ובשבוע' כעין דאוריתא. [ופשוט שאם הוציא ולא השביח] כלום שאינו נוטל וכל זה מבורר בכתובות +פ א+ בפ' האשה שנפלו לה נכסים. במה דברי' אמו' בנכסי מלוג. אבל בנכסי צאן ברזל דין אחר יש להם. דהא תנא עלייהו ביבמות +סו, א, וכן כתב הרי"ף שם, וטור אה"ע, סי' פח+ נכסי צאן ברזל אם פחתו פחתו לו ואם הותירו הותירו לו. ולפי' כל שבח ששבחו נכסיו שהכניסה [בנכסי צאן] ברזל ושמאום לבעל וקבלם עליו בדמים קצובים אפי' השביחו ממילא שלא מחמת הוצאה [הרי השבח] ליורשיו, וכ"ש אם השביחו מחמת הוצאה. ואין האשה נוטלת מהם [אלא במה שהיו שוין] בשעת הנשואין (כשהכניסן) [כשהכניסתן] לו. כדאמרינן בפ' אלמנה לכהן גדול +שם /יבמות/ סז א+ אמ' רב יהודה הכניסה לו שני כלים ושמאום באלף זוז ושבחו ועמדו על שני אלפים זוז אחד נוטלתו (בכתובה) [בכתובתה] ואחד נותנת שויו ונוטלת אותו משום שבח בית אביה. ותניא נמי בתוספתא +יבמות ריש פרק ט+ תניא (הכניסם) [הכניסתם] בדמים נוטלת בדמים [ילדים נוטלתם] נערים, נערים נוטלתן זקנים. וכמו שהשבח הוא לבעל או ליורשיו הכי נמי אם פחתו (לבעל) [על הבעל] לשלם כל הפחת שפחת +וכן כתב הרי"ף ביבמות ר"פ אלמנה לכ"ג, ולא כהגאונים שמביא שם+ מן הסך ששמאום בשעה שקבלם עליו. כדתנן אם מתו מתו לו וכדתני' בתוספתא דלעיל /יבמות ריש פרק ט'/. כל זה מדין התלמוד. אמנם מתקנת הגאונים ז"ל שנכסי צאן ברזל בין קרקעו' בין מטלטלין שנוטלתן האשה כמות שהן ואין על הבעל לשלם את הפחת ולא ליטול השבח, כתב כן רבי' אלפסי ז"ל בהלכותיו +שם /ר"פ אלמנה/+ והר"מ במז"ל בהלכות אישות פ' כ"ב +הל' לה+ שכל הנושא אשה על מנהג זה קבל עליו. אמנם בתקנה זו יש ג' דרכים: א' שלא נעשית תקנה זו אלא במקום שנהגו +וכן נראה מדברי הריב"ש בשו"ת, סי' כב וסי' ק+ ב' לפי דעתי אלא כשהכניסתן לו סתם ולא קבלם עליו בדמים קצובים אלא שקבל עליו אחריותן סתם +השווה דברי רבינו בחידושיו ליבמות סו, ב ולקמן, סי' יב.+ אבל כפי מה שכותבין עכשו סך הכל קבל עליו פלו' כל הנדוניא בכך לא תקנו בזה כלום +וכ"פ ב"י אה"ע סי' פח+ והסברה נותנת כן. גם הדין הזה יוצא לי מהתוספ' שכתבתי לעיל. הג' שאין עליה בית מיחוש שלא אמרו כן אלא בשבחא דאתי ממילא, אבל בשבחא דאתי מחמת הוצאה כל השבח לבעל וליורשיו. הא למדת שאותם ההוצאות שהוציא יעקב בנכסי אשתו יש ליורשיו ליטול מהם שיעור שבח שהשביחו הקרקעות על הסך שקבל עליו והשאר יפסידו. ותדע כי אין עליהם שבועה על השבח לומ' ישבע כמה הוציא ויטול, שלא נאמר כן אלא בנכסי מלוג שהנכסים הם של אשה והוה ליה כיורד לשדה חברו. אבל נכסי צאן ברזל הנכסים של בעל הם והדין היה נותן כמו שכתבנו שאפי' שבחא דאתי ממילא יהיה שלו, אלא בתקנתא דרבוותא, ובמוציא הוצאות לא עבוד תקנתא. אלא שכל השב' שהשביח מחמת הוצאותי' בארעא דידיה אשבח. ואין לו ליתן מן הקרקע שיעור אותו שבח אלא א"כ נותנת דמיו משום שבח בית אביה.
@שו"ת הריטב"א סימן ט
שאלה רחל היתה נשואה ונתאלמנה, ואחר כך נשאת ליעקב, וקודם שנשאת היו לה קרקעות שהיו לה מבעלה ראשון והיו ממושכנים ביד אחרים, ואחר שנשא יעקב לרחל פדה אותן הקרקעות מיד המלוים שהיו ממושכני' בידם. [מה הדין] אם כתבו ליעקב שטר מתנה מכל זכות שהיה להם בקרקעות, או אם מכרו או נתנו לו (שטר) [שטרי] החוב שהיו להם על הקרקעות בכתיבה ומסירה, או אם לא עשו לו מכל זה כלום רק שהחזירו לו שטרי החוב ועשו לו הודאה שהוא פדה אותם, וזה (היה) צריך להתברר.
תשובה אם המלוים שהיו הקרקעות ממושכני' בידם עשו אחד מן השטרות [שכתבו] (שכתבנו) ליעקב שנתנו לו כל זכות שלהם בקרקעות ההם, או שמשכנוהו לו, או שנתנו לו שטרי החוב והשטרות כתובות +שכתבו לו קנה אותן וכל שעבודן ועיין דרישה חו"מ סי' קכח, החילוק בין מוכר שטר חוב לחברו לפורע חובו של חברו ודעת רבינו דלא כשארית יוסף הובאו דבריו בדרישה שם+ כראוי, בזה לית דין ולית דיין שיש לרחל לתת ליורשי יעקב הפדיון עד שתביא רחל ראיה כי ממעות שלה (פדאתם) [פדאם]. אבל אם לא תביא רחל ראיה על זה אין בדבריה כלום. שאין הפרש בדין זה בין יעקב ויורשיו לאיניש דעלמא. אבל אם לא עשו המלוים ליעקב כשפדה אותם אחד מן השטרות הנזכרים, או שנעשו ולא נעשו כראוי, אין לרחל לתת להם כלום. ואפי' יש שטר בידם שמוריש שלהם (רצה) [רוצה] לומ' יעקב פדה כל הקרקעות משלו. תבוא עליו ברכה שפרע חובו של חברו, דקי"ל הפורע חובו של חברו אינו חייב לשלם +דעת רבינו בזה כרש"י ורי"ף וריב"א ורמב"ם ולא כר"ת והטור הסוברים שאין דין זה אלא במפרנס אשת חברו+ וזה מבואר בנדרים +לג, א+ ובכתובות פ' ב' דייני גזרות +קז, ב.+ וכי תימא דהתם מיירי בשפרע חובו של חברו שהוא בעל פה אבל בחוב שהוא בשטר ובמשכונה לא, לית'. ושתי תשובות בדבר, חדא דחובו סתם תנן ומשמע בין בעל פה בין בשטר. וסתם חוב האמור בכל מקום בשטר הוא שאין עליו כפירה. ועוד שאמרו בירושל' +נדרים פ"ד הל' ב+ טעם הדבר משום דאמ' (מפייסנה) [מפייסנא] ליה ומחיל לי. ואמרו הגע עצמך שהיה עליו משכון, והשיבו (מפייסנה) [מפייסנא] ליה ומהדר לי משכוני. הא למדת שאפי' במלוה על המשכון היא שנויה. ומזה הטעם אינו כמוציא הוצאות על נכסי אשתו.
@שו"ת הריטב"א סימן י
שאלה יעקב היו לו נכסים שלא הכניסם בכתובת אשתו, ועשה מהם שטר הברחה לאחד מיורשיו קודם שישא את רחל. ואח"כ מכרו יעקב ורחל אותן הקרקעות והיתה רחל סבורה כי אותן הקרקעות היו של יעקב בעלה. ואותן הלקוחות יש להם כמה שנים שהחזיקו בקרקעות הללו בלא ערעור, גם כי המקבל הזה היה מצוי בשעת המכירה ולא ערער. ועכשיו היורש הנז' שקבל שטר המתנה תובע מרחל שתתן לו כל הממון שקבל בעלה מדמי הקרקעות שהן קרקעותיו.
תשובה תדעו בבירור שדין הברחה אין כאן [שאין דין הברחה] אלא באשה +כתובות עח, ב+ הרוצה לינשא ומברחת נכסיה. ואע"פ [כן אם מתה זכה] המקבל. אבל באיש לא מצינו הברחה ובפי' כתב כן ר"ת +כן כתבו התוספות משמו בכתובות עט ד"ה עשאום וכן כתב רבינו משמו בחידושיו שם ד"ה אמר+ ז"ל. [וזה שהיה מצוי] בשעת המכירה לא הפסיד כלום מזכותו כיון שלא עשה מעשה +וכן כתב רבינו בחידושיו לכתובות קט והביאם ב"י משמו בחו"מ, סי' קמז+ [כדאיתא בפרק חזקת] הבתים +ל, ב.+ סוף דבר ודאי מתנת המקבל מתנה. וטענת רחל [שסבורה היתה שאותן] קרקעות היו של יעקב אינה טענה. כי לא היה לה ליטול קנין בקבול (אח) [אחריות על עצמה] ומשום נחת רוח עשיתי לבעלי אין כאן +עיין לעיל סי' ז'.+ אמנם תמה אני האיך [זה תובע ממנה] הממון שקבל בעלה מדמי המכירה, וכי יורשת בעלה היא שתפרע גזלותיו. והלא אינה אלא בעלת חוב, ושעבוד שלה קדם לשעבוד הנגזל. סוף דבר אין לה בחלקו להשיב על טענתם. גם אפי' על חלקה אין להם לתבוע לה כלום. ואין דין המערער עמה אלא עם הלקוחות שהקרקעות בחזקתם. מיהו כאן וכאן אין תביעתו תביעה מאחר שאחר המתנה החזיקו כמה שנים בשופי ולא בערעור ולא מיחה בסוף כל שלש ושלש +כרבא בבא בתרא לט+ קמא ארעתא בחזקתיהו וטוענין ללוקח +שם /בבא בתרא/ מא+ ואין למערער כלום. הרי כתבתי מה שדעתי נוטה.
@שו"ת הריטב"א סימן יא
שאלה +לאשרנו נכפלה תשובה זו להלן סי' רב ומשם מלאתי את החסר, התשובה נדפסה גם להלן, כי יש בה עוד שינויי לשון קלים+ ראובן נתן במתנה לחוד לרחל אשתו מנה, ואח"ך נפטר ראובן. ותתבע רחל מיורשיו המתנה לחוד שכתב לה ראובן בעלה. טוען היורש שזה שכתוב בשטר מתנה ונתתי שמשמעו שנתנם כבר. וגם כי הודאת הבעל שהיו המעות ברשותו ובממונו שאינה הודאה. ויש לאלמנה להביא ראיה שהיו ברשותו באותה שעה. שאם לא כן הוה ליה מקנה לחברו דבר שלא בא לעולם.
+קטעים מתשובה זו הביא ב"י בשם רבינו בחו"מ, סי' ס, בקיצור.+ תשובה ודאי לא דקדק היורש הזה בטענותיו אלה, והנה שתי טענותיו סותרות זו את זו, כי בטענה הראשונה אמ' שנתנם לה כבר והגיעו לרשותה. והטענה השנית שלא נתן לה כלום אלא שהקנה לה דבר שלא בא לעולם. ואיני מקפיד ומדקדק בזה. אלא אשוב לעיקר הדין, ואומ' שכיון שהודה ראובן שהיו המעות אצלו וברשותו הודאת בעל דין כמאה עדים +קידושין סה, ב+ ולא אמרו שאין הודאתו הודאה אלא במקום שחב לאחרים כגון לקוחות שלקחו ממנו או בעלי חובות שלו או מקבלי מתנה שלו. אבל לגבי דידיה ודאי הודאתו הודאה, וה"ה לגבי יורשיו דיורש כרעא דאבוה הוא ומנכסיו הוא בא ליפרע ואפי' במקום שחב ללקוחות וחביריו לא אמרו שאין הודאתו הודאה אלא כשהודה אחר שנתחייב לאותן בעלי חובות או שלקחו ממנו אותן מקבלי מתנה. אבל אם הודה קודם שנתחייב וקודם שלקחו [ממנו אותן לקוחות] אע"ג שחב אחרי כן להם ודאי הודאתו הודאה. כדאמרי' בפ' האשה שנתארמלה +כתובות יט, א+ האומ' שטר אמנה הוא זה אינו נאמן. ואוקימנא בדקאמ' מלוה וכגון שחב לאחרים. ואינו נאמן מפני שהודה לזה אחר שנתחייב לבעל חובו הבא ליפרע (מחובו) [מחובותיו מדר' נתן. ולפיכך אפלו] לא יהא היורש הזה אלא לוקח או בעל חוב או מקבל מתנה כיון שלא [זכה אלא לאחר ההודאה, וכשהודה] זה לא היה לו בנכסים זכות אין טענתו טענה כ"ש שהוא יורש. [ולפי דעת בעלי התוספות] ז"ל אפי' היתה ההודאה אחר שמכר או שנתן מוקמינן אחזקה דודאי היו ברשותו עד שיביאו הלקוחות ראיה שלא היו ברשותו. שהרי כיוצא בזו מצינו להם בפ' חזקת הבתים. +השווה /תוס'/ בבא בתרא מד, ב, ד"ה דלא בשם ר"ת+ [שכתבו אי כתיב] בשטר הודאה ונתתי לו ד' אמות בחצרי ואגבן נתתי לו כך וכך מטלטלין. כי אתי למגבי בעל [חוב] מטלטלי מלקוחות לא מצו למימר לקוחות איתי ראיה שהיה לו קרקע בשעה שנתן לך המטלטלין. דמסתמא לית לן למחקר אי אית ליה קרקע אלא מסתמ' גבי הנהו מטלטלי אע"ג דלא חזינן ליה קרקע בהדיה השתא ע"כ. וכ"ה בנדון שלפנינו. אמנם לפי עניות דעתי אין אני מודה להם בדין זה אלא כשהודה קודם שמכר. אבל אם הודה אחר שמכר ודאי צריך להביא ראיה, ודוקא לגבי מוכר ובעל חוב, אבל לגבי יורש לא שנא הכי ולא שנא הכי הודאתו הודאה. גם מה שטוען היורש [כי אין] במשמעות לשון ונתתי אלא שנתנם כבר וכבר הגיעו לידה קודם הכתיבה. בודאי כי לשון ונתתי שתי לשונות משמע לשעבר ולהבא. כענין שאמרו בפ' השולח +גטין לב, א+ בלשון בטל הוא. שהרי אמרו שם בפ' השולח +שם /גיטין/ מ, ב+ האומ' נתתי שדה פלו' לפלו' נתתיה לו הרי היא שלו [הרי היא שלו]. א"ר יוחנן וכלן בשטר [פירוש] מפני שאינו לשון הודאה +וכן כתב רבינו בחידושיו לגטין מ, וכן כתב הר"ן שם ועיין בתשובות הרמ"א, סי' צב, שפירש דברי רבינו+ שאילו בהודאה, בלא שטר נמי קנה. אלא מפני שהוא לשון מתנה להבא צריך שטר. דקרקע אינו נקנה בדברים. וכן פירשוה הרמב"ן והר"מ הלוי ז"ל. +כן כתב הטור משמו בחו"מ, סי' רמה.+ גם יש כיוצא בזה בתלמוד. והוא לשון חכמים נוהג בכל מקום שאומ' לשון עתיד בלשון עבר. כדתנן +קידושין כו, א+ כתב לו על הנייר או על החרס שדי מכורה לך שדי נתונה לך, שפי' שדי תהא נתונה לך תהא מכורה לך. וכן +בבא בתרא מט, א+ דין ודברים אין לי בנכסייך, פי' לא יהא לי. (מ') וכן +קידושין ה, ב+ הרי את מקודשת לי. וכן גט זה בטל הוא, [פירוש] יהא בטל. וכיון שמצינו נתתי דמשמע שתי לשונות אלו. השתא נחזי אנן היכי משמע בשטר זה (וכשאינו) [וכשאנו מעיינין בו מצינו כל] לשון השטר מוכיח [כי] להבא [הוא]. שהרי הודה בשעת הכתיבה שהיו המעות [ברשותו ובממונו ואם] כבר נתנם לה היאך הוא אומ' כן. ואם תאמ' כי כבר נתנם לה בקנין [אלא שנשארו ברשותו]. אם כן מה מרויח היורש הזה בטענתו זו, סוף סוף המעות [בשעת הכתיבה ברשותו]. כ"ש ששאר כל לשון השטר מוכיח שעכשו נותן לה ומפני [זה הודה כדי שיהיו] מצויין ויקנה דבר שהוא ברשותו. הילכך אין טענת היורש [טענה מן הצד הזה].
@שו"ת הריטב"א סימן יב
שאלה ראובן הוציא הוצאות גדולות בקרקעות שהכניסה רחל בנדוניא והשביחו הקרקעות מחמת ההוצאה, ועכשו נפטר ראובן. ויורשיו אומרין לרחל שיש להם ליטול השבח כיון דהשביחו מחמת ההוצאה. והאלמנה טוענת שכיון שלא קבלם הבעל בשומא ולא בנכסי צאן ברזל (כי) כל מה שהוציא הוציא ומה שאכל אכל.
+שו"ת זו נכפלה לקמן, סי' רג, ומשם מלאתי בסוגריים מרובעים מקומות שהניח הסופר חלק. ונדפסה גם שם מפני שינויי לשון קלים שבה.+ תשובה כבר כתבתי +לעיל, סי' ח+ לכם כי הבעל שהוציא הוצאות בנכסי אשתו אם הם נכסי מלוג מה שהוציא הוציא ומה שאכל אכל. כמו שמפורש משנה שלמה פ' האשה שנפלו לה נכסים +כתובות עט, ב.+ ואם הם נכסי צאן ברזל כל השבח לבעל ושמין לו וידו על העליונה מפני שנכסיו הם ובארעא דידיה אשבח. והדין היה נותן שלא יסתלק בדמים אלא משום שבח בית אביה מדרב יהודה פ' אלמנה לכהן גדול ביבמות +סז, א.+ ונכסים אלו שהכניסה רחל לראובן בנדוניא לכאורה נראה דכיון שקבל ראובן אחריותם עליו שהרי כתב ואחריות וחומר שטר כתובה ותוספת ונדוניא זו קבלית עלי וג' עד כחומר כל שטרי כתובות ותוספות ונדוניות דנהיגין בבנת ישראל. שדין נכסי צאן ברזל יש להם. שהרי כתב הר"מ ז"ל בהלכות אישות פ' יו +הל' א+ הנכסים שמכנסת אשה לבעלה בין קרקעות בין מטלטלין וכו' עד ואם קבל הבעל אחריות הנדוניא עליו ונעשה ברשותו שאם פחתו פחתו לו ואם הותירו הותירו לו הרי זאת נקראת נכסי צאן ברזל. ואם לא קבל עליו אחריות וכו' ע"כ, ובנדון שלפנינו הרי קבל עליו אחריות כמו שכתבנו. אמנם כי מעיינינן בה [שפיר] (שפירא) אפכא מסתברא. ואני דן בזה ואומ' שאע"פ שמקבל הבעל [אחריות] הנדוניא עליו (אם) [אינם] נעשים צאן ברזל להיות כנכסים שלו. עד שיאמ' [שאם פחתו פחתו לו ואם הותירו הותירו לו. או שיקבלם עליו בשומא בדמים קצובים. או שיקבלם] בפי' בתורת נכסי צאן ברזל. אבל בשאר אחריות ואפי' פי' שקבל הוא אחריות גנבה ואבדה או אונסין כשואל +בבא מציעא צג, א+ אינם נעשין צאן ברזל. דמאי צאן ברזל כשמם שאינם נפחתי' לעולם וכדאמר' בפ' איזהו נשך +שם /בבא מציעא/ ע, ב ולא כנוסח שלפנינו+ דאי לא קביל עליה אונסא וזילא צאן ברזל קרית ליה. אלמא כל [שאם הוזלו לא הוזלו] לו ואע"ג שלא כחשו אינם צאן ברזל, כ"ש כשלא קבל עליו אחריות [כחישה ופחיתה]. ויש לדקדק דין זה מדתנן בפ' אלמנה לכהן גדול +יבמות סו, א+ אלו הן עבדי צאן ברזל אם מתו מתו לו ואם הותירו הותירו לו. אלמא לא מקרי צאן ברזל עד שיהא פחיתא ויתרון [לבעל. ובלאו הכי אע"ג דקביל] עליה אחריות גנבה ואונסין אינם נכסי צאן ברזל ולא יאכלו [בתרומה. וראיה מכרעת לזה] מדאמרינן התם בגמ' כדאקשינן עליה דרב יהודה דאמ' היא אומרת [כלי אני נוטלת הדין עמה ממתניתין] דתנן ואלו עבדי מלוג מתו מתו לה וג'. ושני רב ספרא מי קתני [התם אלו שלו, וחייב] באחריות' קתני. ואתמהינן וכל היכא דחייב באחריותן אכלי בתרומה [והתנן +תרומות יא, ט+ ישראל ששכר] פרה מכהן יאכילנה כרשיני תרומה. [כהן ששכר פרה מישראל אע"פ שמזונותיה עליו לא יאכילנה כרשיני תרומה]. פי' אלמא אע"ג דחייב באחריותן שהרי [שוכר חייב] בגנבה ואבדה אינם נכסי כהן ולא יאכלו בתרומה. ואלו במתני' תנן הואיל וחייב באחריותן הרי אלו יאכלו בתרומה. ופרקינן נהי דמחייב באונסין בכחישה ופחיתות דמים מי מחייב, זו היא הגרסה הנכונה. +לפנינו: נהי דמחייב בגנבה ואבדה באונסיה בכחשה ובנפחת דמיה וכו', והיא נוס' רש"י.+ וה"פ לא דאמי אחריות דהתם לאחריות דהכא, דאלו התם לא מחייב אלא בגנבה ואבדה, ואלו היה שואל לא היה מחוייב אלא באונסין בלבד אבל בפחיתות דמים ובכחישה לא מחייב, ולפי' לא חשיבי נכסי דידיה. אבל נכסי צאן ברזל חייב בכחישה ופחיתות דמים שכן שנינו אם מתו מתו לו. ואם מתו לאו דוקא, אלא ה"ה אם פחתו. אלא דלא שייך בעבדים פחיתה. (ומהוהותירו) [ומהותירו] לו אתה למד שאם פחתו פחתו לו ואם מתו לאו דוקא. ואמרי' הא לא דמיא אלא (להא) לסופה וכהן ששכר פרה מישראל יאכילנה כרשיני תרומה. פי' דכיון שקבל בדמים קצובי' הוו להו נכסים דידיה שהרי אם פחתו פחתו לו ולפי' יאכילנה כרשיני תרומה. ומתני' נמי דקתני עבדי צאן ברזל יאכלו בתרומה להא דמיא ע"כ. הרי אתה רואה דכל שלא נתחייב הבעל בכחישה ופחיתה שאם פחתו פחתו לו ואם הותירו הותירו לו אינם נקראי' נכסי צאן ברזל להיותם חשובי' כנכסים שלו. גם דברי הרמב"ם ז"ל שכתבנו למעלה מראים כן. שכן כתב ואם קבל הבעל אחריות הנדוניא עליו ונעשית ברשותו שאם פחתה לו וכו'. הא לאו הכי אלא שקבל עליו אחריות סתם אינם נכסי צאן ברזל. וכן ממה שכתב ואם לא קבל הבעל אחריות הנדוניא עליו אלא הרי הוא ברשות האשה שאם פיחת פיחת לה ואם הותיר הותיר לה נקראת נכסי מלוג ע"כ. אלמא כל זמן שאם פחתה פחתה לה אע"פ [ששאר האחריות על הבעל] נכסי מלוג הם. דאי לא למה ליה למימ' אלא הרי היא ברשות האשה וכו' הל"ל ואם לא קבל אחריות הנדוניא הרי זו נקראת נכסי מלוג. אלא לאו ש"מ שדעת הרב ז"ל [מה שכתבתי] שכיון שזה לא קבל עליו אלא אחריות סתם אין במשמעו אלא גנבה [ואבדה אפילו אונסין אבל] פחיתה ויתירות ליכא כיון שלא פירש דתנאי הוא וצריך להתפרש. וכ"ת כיון דכת' כחומר כל שטרי נדוניות דנהגין בבנת ישראל הרי זה כמי שמפורש שאם פחתו ואם הותירו לו. [שהרי רוב] (דבנות) [בנות] ישראל נוהגין כן, הא ליתה. שזה תנאי הוא ודבר התלוי בתנאי [כל שלא פירש אינו] מחוייב. +מכאן עד סוף התשובה הביא ב"י בהשמטות מעטות בחו"מ, סי' עא, בשם רבינו.+ ואין נכלל בחומר כל שטרי אלא דברים שאין הסופר בקי בדקדוקם [ודברים שהם תחת] הכלל, אבל תנאים לא. תדע דשומר שכר שהתנה עליו שמתחייב [באחריות] שמירתו כחומר כל שטרי שכירות הנוהגין בישראל אפי' רוב שומרי שכר כותבין שהוא מתחייב באונסין, זה לא יתחייב אלא בגנבה ואבדה. כיון דמדינא אין שומר שכר חייב אלא בגנבה ואבדה, אלא א"כ התנה. כדאמרי' +בבא מציעא צד, א+ מתנה שומר שכר להיות (שטרא בכל לישנא דזכותא אע"ג) כשואל. אינו מתחייב עד שיפרש. ועל הנדון שלפנינו כתב רבי' האיי ז"ל בתשובה. האי מאן דמקבל עליה למכתב שטרא בכל לישנא דזכותא אע"ג דלא ידע ספרא לאחזוקי כראוי. כיון דכתי' ביה ואחריות שטרא דנן קבלית עלי כחומר כל שטרות דנהיגין בישראל קיים לכל כללי דתחות ענינה. אבל תנאין כגון [נאמנות] (נאמנ) בהלואה ובטול מודעי במתנה לא מחשבינן ביה עד דמפרשן, ע"כ. והרי נאמנות ובטול מודעי שהוא דבר שנוהג בכל השטרות. ואעפ"כ כיון שאינו מפורש בשטר אע"פ שכתוב וקבלית עלי אחריות שטרא כחומ' כל השטרות לא מחשבינן ביה, וה"ה לנדון שלפנינו. וזו ודאי סברא נכונה, כי היאך יהיו תנאים הצריכין להתפרש נכללים בלשון כולל.
@שו"ת הריטב"א סימן יג
שאלה לאה ודינה בתה ובעלה הקדישו לבעלי המדרש ביתם ע"מ שידורו בו כל ימיהם, זולתי בית קטן שהחליטוהו מיד להקדש בעלי המדרש. וגם שאם תצטרכנה לאה ובתה למזון וכסות שלא ישאר להן לא קרקעו' ולא מטלטלי' אלא הבית הנז' שיהיה להם רשות למשכן הבית הנז' שתזונה (ממנה) [ממנו] אחר שיתברר הדבר לבעלי המדרש ולב"ד. ועכשו (ימים ש) [חוששים] בעלי המדרש שיפסידו לאה ובתה או שיתנו הנכסים ההם ויצטרכו לחזור על ההקדש. ותובעים מהם שלא יפסידום ושלא יבריחום, כי די להם בקרקעות שיש להן לחיות בהן כלו' בדמיהן.
תשובה תמהני מה היא תביעה זו שתובעים בעלי המדרש [כי למה להם להיות] מקפידים בכך. כי אע"פ שכתוב בשטר [שאם תצטרכנה למזון וכסות] אין במשמע הלשון הזה אלא שאם לא יספיק להם נכסיהם להתפרנס [שלא ישאר להן לא קרקע ולא מטלטלין] שיתפרנסו מבית ההקדש שהקדישו שימשכנו אותו. אבל אם [הן מפסידות את נכסיהן] או שנותנות אותו לאחרים ולפי' אין יכולות להתפרנס מהם (אם) [אין במשמע השטר שיכולות] להפסיד ולהבריח מנכסיהם ולחזור על ההקדש. כי לא היה כן דעתם [מתחלה בשעת ההקדש ואין] לשון השטר מוכיח אלא כמו שאמרנו. כי כן כתוב ואם תצטרכנה שלא [ישאר להן נכסים כגון] שאירע בהם אונס ולא ישאר [להן לא קרקע ולא מטלטלין]. וכל לשון לא ישאר בכל הכתוב ובכל התלמוד [משמע כן, אבל אם הפסידו נכסיהן אינן רשאות] (שכן) [למשכן] כי זאת קנוניא גדולה על ההקדש. ודומה למה שאמרו בכתובות +מח, א+ האומ' [אם מת הוא לא תקברוהו] (מנכסי) [מנכסיו] אין שומעין לו לא כל הימנו (שתבריח נכסיה ותפיל עצמה) [שיבריח נכסיו ויפיל עצמו] על ההקדש. תדע דמשום הערמת הקדש שנינו בערכין פ' שום היתומין +כג, א+ המקדיש נכסיו והיתה עליו כתובת אשה ר' אליעזר אומ' כשהוא מגרשה ידור הנאה וכו'. ואם בכתובות אשה אמרו כן כ"ש באלו שלא יחזרו על ההקדש להתפרנס ממנו עד שיתברר הדבר שלא הערימו בכך ולא הפסידו נכסיהם כדי להפסיד ממון העניים. וכיון שכן נמצאת תביעת בעלי המדרש לאין צרך +כוונת רבינו, שאפילו ימשכנו כיון שלא נתברר לבעלי המדרש ולבית דין שמשכנו מתוך שלא נשאר להם כלום הרי בעלי המדרש מוציאים מידי מקבלי המשכונא ללא תשלום.+ אכן טוב הדבר להתרות בהן כן, ואם שמעו מוטב, ואם לאו הרי הקולר תלוי בצואריהן. אמנם לפי דעתי אין בעלי המדרש יכולין למחות בידן שלא יפסידו ושלא יתנו ושלא יעשו בנכסיהם מה שירצו כי אחרי שההפסד שלהם הוא הם יחושו לעצמם. ודמיא למאן דמשעבד ארעא לחבריה שאע"פ שאם מכרו ב"ח גובה ממנו אם אין שם שאר נכסים, (אין) [ואין] המלוה יכול לעכב ע"י שלא ימכור. כי מה למלוה בכך, הרי כשיגיע זמנו גובה מן הקרקע ההוא. הכא נמי לא שנא. זהו הנראה לי.
@שו"ת הריטב"א סימן יד
+שו"ת זו הביא ב"י בקיצור בשם רבינו בחו"מ, סי' סו, וברוח הלשון שם מלאתי במרובעים כל מה שהניח הסופר מקומו חלק.+ שאלה המוכר ש"ח שיש לו על ישראל לגוי אם הוא מכור אם לאו.
תשובה תדעו בודאי שחזרתי על כל צדדי [הענין] ולא מצאתי שום ספק בדבר שהוא מכור. והטעם דקא קי"ל [דמכירת שטרות אינו] מדרבנן כדי שנאמ' שלא תקנו חכמים (שלא) למכר' לגוי אלא לישראל. [וכיון שאין מכירת שטרות] מדאורייתא לא /יהיה/ יהיא מכור. אלא מכירת ש"ח מדאורייתא היא [דהא אימעיטא] לה מכירת +בבא מציעא נו, ב+ שטרות מאונאה מקרא. דכתי' +ויקרא כה, יד+ וכי תמכרו [ממכר וכו' דבר הנקנה] מיד ליד יצאו קרקעות ושטרות. וכיון דמעטינהו [ש"מ מכירתן] מדאורייתא. +עיין כסף משנה בפ"ו מכירה הל' יא, שתירץ ראייה זו לדעת הרמב"ם בשם הר"ן בפרק הכותב פ"ו סוף ד"ה המוכר.+ ובזה אין ספק. ואע"פ שיש בשמועה ההיא [דפרק הכותב +כתובות פו, א+ דאמר שמואל] (דשמואל) המוכר ש"ח לחברו וחזר ומחלו מחול וכו' [משמע] לכאורה שמכירת ש"ח מדרבנן +וכן דעת הרי"ף ור"י והמאירי, ועיין תוספות שם, ד"ה המוכר, ור"ן שם שמועות סותרות בדעת ר"ת אם מכירת שטרות דאוריתא+ אינו כן וכבר יש לנו מדברי [רבני] צרפת ז"ל +עיין תוס' שם+ והרמב"ן ז"ל +וכן הביא רבינו משמו בחידושיו לבבא מציעא, סוף פרק הזהב, ד"ה הא וכתב, שהטעם שהוא מחול משום שאינו יכול למכור גוף ההלוואה שאינה בעין ולא חל עליו קנייה ואינו מוכר אלא השעבוד בלבד והרי הוא ברשות מוכר ויכול למחלו+ פי' מרווח מסלק אותו ספק. גם אע"פ שהר"מ במז"ל מסופק בזה וסובר דמכירת ש"ח מדרבנן כמו שכתב בספר קנין פ"ו [מהלכות מכירה] +הל' יא והל' זכיה ומתנה פ"י, הל' ב+ כבודו מונח במקומו שאין אנו חוששין לדבריו במקום הזה, שהרי כל רבותי כולם חולקים עליו בזה. וכיון שכן ודאי המוכר ש"ח לגוי בכתיבה ומסירה או באגב ושיאמר לו קנה לך הוא וכל שעבודא דאית לי ביה +בבא בתרא עו, ב+ כדין המוכר שטר חוב לישראל מכרו מכר +וכ"כ נ"י בפ' מי שמת בשם רבינו+ וגובה אותו הגוי מישראל. אמנם אע"פ שמכרו מכר נראה לי שיש לחלק לענין איסורא ולענין שמתא, שאם זה הגוי אינו אנס ובא ודן עם ישראל הלוה בדיני ישראל אין כאן איסורא כלל ולא שמתא. אלא הוא כמוכר קרקע שלו לגוי שאין שום היזק לישראל זה שידון עם הגוי מה שידון עם הישראל המלוה +בבא קמא קיד, ב.+ ואפשר שיהיה זה נוח לו והראשון הישראל קשה ממנו. דהא קי"ל +שם /בבא קמא/ קיג, א+ ישראל וגוי הבאין לפניך לדין אם אתה יכול לזכותו בדיני ישראל זכהו ואם לאו באין עליו בעקיפין. אמנם אם הגוי הזה אנס ואונס את ישראל וכופה אותו לדון בדיני אומות העולם ואפשר שיבאו לו (שני) [שום] חיוב ואונס אסור למוכרו לו. ולא עוד אלא שאם מכרו משמתינן ליה עד דמקבל עליה כל אונסא דמתיליד מחמתיה. ואם ישראל זה הלוה אנס שאין יכול המלוה להוציא ממונו בדיני ישראל בזה לית דין ולית דיין (שמתיר) [שמותר] לו למוכרו לגוי. נראה לי לכתחלה לית עלה שום שמתא. זהו הנראה לי לע"ד. +עיין טור וב"י בחו"מ, סי' כו, שהאריכו בדינים אלו.+
@שו"ת הריטב"א סימן טו
ולענין הרשאה אם יוכל להרשותו לגוי, נראה לי דלא. דקי"ל בבבא קמא +ע, א+ דהרשאה קצת שליחות יש בה ואין גוי נעשה שליח. +עיין תוס' קדושין ג א ד"ה ואשה בשם ר"ת. וטוש"ע חו"מ סי' קכג דר"ת סובר שיכול להרשות לגוי ועיין ש"ך שם ס"קל לשיטת ר"ת אם דוקא בדבר הנקנה בחליפין או אפילו בהלוואה.+
@שו"ת הריטב"א סימן טז
שאלה רחל נתאלמנה מראובן ונשארו נכסיו ברשותה. ויורשי ראובן מחלו לרחל [כל מה שבא לידה] מנכסי בעלה. והמחילה באחריות כמנהג המחילות בלא שום [תנאי ושיור ואחר] המחילה מחלו היורשים לשמעון משטר משכונה שהיה לראובן [עליו עתה] יברר לנו רבי' אם יש ממש במחילת היורשי' לשמעון [ואם יכולה רחל] לתבוע ליורשים בכח מחילה שבידה מן היורשין על שהפסידו [אותה] במחילתם.
תשובה לשון ששאלתם נראה לי כי רחל [יש לה שני דברים בשטר] זה, האחד מחמת עצמה שמחצית החוב הוא [שלה שהרי לוה] ממנה ומבעלה. והשני הזכות שיש לה במחציתו של ראובן בעלה [בשעבוד] שיש לה על נכסיו ואפי' על בעלי חובות שלו מדר' נתן. דאמ' +פסחים לא, א כתובות יט, א פב, א, גטין לז, ב קדושין טו א בבא קמא מ, ב+ מנין לנושה [בחברו] וחברו בחברו שמוציאין מזה ונותנין לזה שנאמ' +במדבר ה, ז+ ונתן לאשר אשם לו. ואע"ג דכי מת ראובן (הרבה) [הויא] לה מלוה דלגבי שמעון מטלטלי דיתמי ולא משתעבדי לבעל חוב ולא לכתובה. וכדאמרי' בפ' מי שהיה נשוי +כתובות צב, א+ ובפ' כל שעה +פסחים לא, א.+ הני מילי מדינא דתלמודא אבל השתא הא תקון רבנן +תקנת הגאונים כתבה הרי"ף והתוס' בכתובות סז בשם רב שרירא גאון וכ"כ הרמב"ם בפ' טז אישות הל' ז+ דלהוו מטלטלי דיתמי משועבדים לבעל חוב ולכתובת אשה והוו להו כמקרקעי. וכ"ש אם שעבדם לה ראובן בכתובתה כששעבד לה כל נכסיו שקנה ושיקנה לפי לשון כתובותיכם. דמדינא משתעבד לה אפי' מטלטלין ושטרות ואפי' שלא באגב אם שעבד לה החובות כראוי. +עיין שו"ת הרא"ש, כלל לו, סי' ג, דמשמע שגובה מן החובות אפילו אם לא שעבדם לה כראוי. ועיין ב"י אה"ע, סי' ק.+ והשתא דאתינן להכי אין ספק כי [מחילת] היורשין לשמעון לגבי מחצית השטר שהוא חלק רחל מחמתה אינה כלום ולא תעלה ולא תוריד. אבל לגבי מחציתו של ראובן המשועבד לה מחילתם מחילה מדשמואל דאמ' +כתובות פו, א+ המוכר ש"ח =שטר חוב= לחברו וחזר ומחלו מחול ואפי' יורש מוחל. ולא עדיף שעבודא של רחל מלוקח, דלא אשכחן בשום דוכתא דעדיף שעבוד ממקח. וההיא דר' נתן אם מחל המלוה ללוה מחול +כתב רבינו בחידושיו לכתובות יט, ד"ה אמר, שהרשב"א והראב"ך סבורים, שבשעבוד דר"נ אין יכול למחול וחלק עליהם הרא"ה ושם מסיים, שהנכון כרשב"א וראב"ד, וכאן למעשה פסק כהרא"ה, ועיין מ"ש במבוא ולעניין שעבודא דר"נ אי דאוריתא או דרבנן, לדעת רבינו, עיין שדי חמד, עמ' /שלשת אלפים ותשע מאות ועשרים ושתים/, קונטרס הדרת צבי+ ואין מוציאין ממנו ונותנין לזה. וכן נראה דעת רבותי' ז"ל בפ' האשה שנתארמלה +כתובות יט ועיין תוס' שם ד"ה וכגון ועיין לעיל, סי' יד, וטור חו"מ, סי' פו.+ /כתובות יט א והובא בחידושיו שם אלא ששם מסכים עם ראב"ד ורשב"א החולקים על זה/. הלכך אין רחל גובה משמעון מחצית השטר שהוא חלק ראובן בעלה. ומה ששאלתם אם יכולה רחל לתבוע ליורשין בכח המחילה אשר בידה, אותה מחילה בענין זה לא תעלה ולא תוריד. שלא מחלו לה אלא הנכסים שבאו לידה מנכסי בעלה, וחוב זה עדיין לא בא לידה ואינו חשוב עדיין בכלל נכסי בעלה. דבעל חוב מכאן ולהבא הוא גובה. דנכסי הלוה המשועבדים למלוה אינם בכלל נכסי המלוה ואינם שלו ולא נקראים נכסיו. ואי [זבין מלוה ואקדיש מלוה] אין במעשיו כלום ואפי' גבה אותם לבסוף כדאי' בפ' כל שעה +פסחים לא, א.+ [הלכך אין מחילתם לה בזה] כלום ומה מקום למחילה זו בינם ובין שמעון. מיהו ודאי [מזיק שעבודו של חברו הוא] שהרי מחצית שטר זה היה משועבד לה והפסידוהו ממנה. +נראה שמסרו לשמעון את השטר, כי במחילתם לא הפסידוה כלום, שהרי אחד שלווה משנים ומחל לו האחד לא בטל שעבוד השני.+ [והמזיק שעבודו של חברו] (וחברו) חייב משום דינא דגרמי. +משמע דחיוב מזיק שעבודו של חברו משום דינא דגרמי הוא. ובחידושי רשב"א לגטין מו משמע, ששני מושגים הם.+ כדמוכח בבבא קמא +לג /א/+ ובכמה דוכתי [ובפרק השולח +גטין מא, א+ אמרינן] (עושה) [העושה] עבדו אפותיקי ושחררו וג' עד רשב"ג אומ' אין העבד [כותב אלא משחרר] משום דמזיק שעבודא של חברו. מיהו הני מילי דחייבין היורשין [לשלם לרחל משום] דינא דגרמי כשלא היו בנכסי ראובן כדי תשלום פרעון כתובתה של רחל [מלבד שטר זה] בשעת מחילה. אבל אם באותה שעה היו שם נכסים לראובן מלבד שטר זה [כדי] כתובתה אע"ג דאשתדוף בתר הכי פטורין. דבשעת מחילה לא הוה ליה בריא הזיקא ואין שם דינא דגרמי. והנהו דבבבא קמא ועבד משוחרר דגטין בשאין זיקתו אלא עליהם. וכן כתב רבי' הגדול הרמב"ן ז"ל בפ' המניח וטעמ' דמסתבר הוא. זהו הנראה לי כפי קוצר דעתי.
@שו"ת הריטב"א סימן יז
שאלה +שו"ת זו הביאה ב"י בחו"מ, סי' עב, מחודש טל בשם רבינו+ ראובן משכן לשמעון חפץ אחד בסלע והיה שוה חמשה סלעים, ועתה תובע ראובן משמעון שיתן לו המשכון ויקבל הסלע שיש לו עליו. טען שמעון אמת הוא שמשכן אצלו החפץ אבל ע"מ =על מנת= שאם יפדה אותו לזמן קצוב ואם לאו שיהיה המשכון מכור לו. עתה עבר הזמן ולא פדה אותו ממנו ועתה אין לו להשיב על תביעתו. השיב ראובן מעולם לא התנה עמו תנאי זה, ואפי' היה מתנה אינו מפסיד לו.
תשובה הנראה לי כפי הטענות הכתובות למעלה שיש לו לשמעון הנתבע להשבע שבועת התורה כי המשכון אינו ברשותו ולשלם לראובן התובע מה שהיה שוה המשכון יותר על ההלואה. ושלשה טעמים בדבר, הא' שלא פירש שיהיו מכורים במעות אלו. והשני שאפי' אם פירש היה כמוכר שוה חמשה סלעים בסלע אחד ושהוא בטל מקח וחוזר עליו המוכר לעולם. והג' שלא אמ' לו שיקנה בשעת משיכה אלא לאחר זמן והוא כאומ' לחברו +כתובות פב, א+ משוך בהמה זו ותקנה לאחר שלשים יום שלא קנה. ומשמעתו שיהיה מכור לו בשויו. וזה הנראה לפי קוצר דעתי והשם יצילנו מעונש הדין. +בספר מחנה אפרים, מכירה קנין משיכה, סי' ג, הקשה על רבינו בתשובה זו: הרי הוא בחצרו לאחר שלשים ואמאי לא קנה. וכן כתב רבינו בחידושיו בבא מציעא סו, ב, ד"ה הא מני, כדברי הר' מחנה אפרים. ונראה דלא קשיא, שכאן מדובר שהמלווה טוען שאין המשכון קיים וכיון שאינו ברשותו ודאי לא קנה.+
@שו"ת הריטב"א סימן יח
שאלה יעקב נתן בקנין גמור לראובן מעכשו מקום א' שהיה לו בבית הכנסת הגדולה בסימניו (ובמצרניו) [ובמצריו]. ונתן במתנת שכיב מרע לשמעון שני מקומות שיש לו בבית הכנסת ולא סיים ולא מיצר אותם. ושני השטרות זמנם יום אחד. שמעון טוען כי המקום הנתון לראובן הוא בכלל השני מקומות הנתונים לו מפני שהוא ידוע ליעקב. וראובן טוען כי מקומות אחרים הוא שנתן לו. הדין עם מי.
תשובה +מקצת תשובה זו הביא ב"י בקיצור בחו"מ, סי' רן /ר"נ/ מחודש יב.+ אלו היה מתנתם [כמו שאמרת] (אמרת), בלאו טענתיה היה הדין עם ראובן (שמתנת) [שמתנתו מעכשו] מסויים וממוצר [דבר שאין] במתנת שמעון. [והויא לה] כמתנת בריא [ושל שמעון מתנת ש"מ =שכיב מרע= ומתנת] שכיב מרע לא קניא עד לאחר מיתה כדאי' ביש נוחלין +בבא בתרא קלז, א+ ואפי' קדמה דייתיקי [למתנה]. וזה פשוט ומוכרח בראיות. אבל מתוך לשון הצואה אני דן שהוא כמתנה מהיום ולאחר מיתה שהם קנו ממנו בקג"מ, =בקנין גמור= ואפי' מאן דפליג בזמנו של שטר במעכשו מודה. ואע"פ שכתוב בתחלתו שצוה מחמת מיתה ושנתן מתנותיו אחר מיתה אין השם ההוא מוציאו מידי מעכשו הכתוב בסופו ואנו מצרפין שניהם. והם מתנה מהיום ולאחר מיתה, ואינו דומה למתנת שכיב מרע שכתוב בה קנין דאמר שמואל +כתובות נה, ב בבא בתרא קנב, א+ לא ידענא מאי אידון בה. שמא לא גמר לאקנותו /להקנותו/ אלא בשטר ואין שטר לאחר מיתה. דהתם ספיקא דשמואל מפני שלא כתב בו מהיום ולא מעכשו. ושמא לא גמר להקנות מתנתו שנותן לאחר מיתה כדין הקנאת שכיב מרע המקנה בדברים אלא בדין בריא. ובדין בריא ולא +עיין חידושי הגהות חו"מ, סי' רן, שרצה להגיה בדברי רבינו ובהקנאותיו ואינו נכון, שאם כן הויא לה מתנת בריא גמורה+ בהקנאותיו אין מתנה לאחר מיתה. הא כל שפירש מעכשו מתנתו קיימת מעכשו +משמע שהמתנה חלה מיד ואינו יכול לחזור וכמ"ש הט"ז, דברי רבינו, בחו"מ סי' רן, יז בהגה ודלא כנה"מ שם ס"ק כג, ע"ש היטב+ וזה פשוט. הלכך חזר דינם כדין שני שטרות היוצאין ביום אחד. דאמ' שמואל +כתובות צד, א ב"ב לד, ב+ שודא דדייני. ופירושו כמו שפי' בירוש' +כתובות פ"י הל' ד+ שוחדא דדייני שהדייני' מחליטין אותו למי שירצו שהוא יותר עמית בתורה ובמצות. כדאמרי' בשבועות +ל, א+ עולא חברנו עמית בתורה ובמצות הוא נפקא מינה לשודא דדייני. וכן פי' הרמב"ן ז"ל +עיין בחידושי רבינו שם /שבועות ל, א/+ ועיקר. מיהו ה"מ כשהיה המקום ממוצר במתנת שמעון. [אבל כיון] שאינו ממוצר כלל טענתו של ראובן טענה היא והמקום בחזקתו. שאין ספק מוציא מידי ודאי. ועל שמעון להביא ראיה שהוא המקום הנתון לו וראיה בעדים. ואפי' בעדי השטר עצמו [שמפרשים דבריהם. לפי שיכולין] (יכולין) הם לפרש. ואין בו משום כיון שהגיד. דומיא דיכולין לפרש בההוא +בבא מציעא קי, א ועיין שיטה מקובצת שם, ד"ה לענין ואולי דעת רבינו דהאי עדיף מתנאי ועיין בחידושי רבינו לכתובות צד ולהלן בתשובה קנו הובאה בב"י, סי' מו+ שטרא דהוה כתי' ביה שנין סתמ' מלוה אומ' (חמש) [שלש] ולוה [אומר שתים דאמרינן] דהויא מילתא דעבידא לאיגלויי. ופירש"י ז"ל +עיין פירש"י שם /ב"מ קי א/+ סוף שיבואו ראיה נכונה אז נדון בשודא דייני כדאמרן.
@שו"ת הריטב"א סימן יט
שאלה ראובן מת ומצא בנו יוסף בין שטרותיו שטרי מתנות בין אחרים, ושטר שלישות מכתב ידי ראובן בתנאין [שאותן] (שבאותן) שטרות כתוב עליהן. מהו לדון על פי (אותם הכתב בשלימות) [אותו הכתוב בשלישות].
תשובה דבר פשוט הוא דאין דנין בו כלל אלא הכל מונח [עד שיבוא אליהו]. דמפיו ולא מפי כתבו קרינא ביה. (כדפרישנא) [כדפרישו] ז"ל [ביבמות] כ"ש שאפשר שנתבטל הכל. +עיין שו"ת רשב"א, תתקלב, שמשמע שכן דנין על פיו, וראייתו מבבא מציעא כ, א. ועיין טוש"ע חו"מ סי' נה ו - סה ועיין ש"ך שם.+ ואל תשבני ממה שאמרו בירוש' דיבמות +פרק טז הל' ז, וכן כתבו התוס' שם קכב, ד"ה דחזו+ מצאו כתוב בשטר איש פלו' מת ר' ירמיה אמ' משיאין את אשתו ר' בון בר כהנא אמ' אין משיאין וכו'. ופסקי מקצת רבותי ורבי' הגדול +הכוונה לרמב"ן, ועיין נ"י בשם רבינו בסוף יבמות, וטור וב"י אה"ע, סי' יז+ בכללן הלכתא כר' ירמיה. דהתם בעדות אשה בלחוד דאקילו בה רבנן. תדע דאפי' בעד אחד שאינו מקויים איכא למיחש דמשיאין. אבל בממונא לא עבדי ביה עובדא כלל, וזה פשוט. והיינו דאמרינן ביבמות +לא, ב, ועיין תוספות שם ד"ה דחזו+ גבי שטר קדושין לינחיה גבי עדים אי דכירי ליתו לסהדי אי דלא דכירי מפיהם ולא מפי כתבם. דאלמא (הכא) [היכא] דלא דכירי לא מסהדי על פי כתבם. כ"ש דאי לא מסהדי כיון דדוכרן פתגמי בלחוד הוא. וזה אינו צריך לפנים.
@שו"ת הריטב"א סימן כ
שאלה דינה ירשה מראובן אביה בית (אחת) [אחד] במבוי שאינו מפולש והיה בו חלון אחד פתוח למבוי. ונשאת לראובן ושיירה זה הבית לעצמה לנכסי מלוג. ובעודה (באשותו) [באישותו] עשה שמעון שהיה במבוי חלון אחד כנגד החלון שבבית דינה. ואח"ך מתה דינה וירש ראובן בעלה הבית. ותוך [שלש] (שלשה) שנים למיתתה נתן ראובן אותו הבית ליעקב. עכשו יעקב מבקש משמעון שיסתום חלונו משום היזק ראיה. ושמעון טוען שפותח אדם חלון כנגד חלון למבוי. כמו שאמרו +בבא בתרא ס, א+ אבל פותח הוא לפרשת הדרכים פתח כנגד פתח, ולא אסרו אלא בחצר. ועוד שכבר החזיק בו כמה שנים בשופי. ויעקב טוען שאין חזקתו כלום מפני שהחזיק תחלה בנכסי אשת איש. ואחרי מותה נתן ראובן הבית ליעקב תוך ג' שנים ואין לך מחאה גדולה מזו. הדין מהו.
תשובה +קטעים מתשובה זו הביא ב"י בחו"מ, סי' קמט וסי' קנד, בשם רבינו. ועיין לקמן, סי' קצח.+ מה שטוען (ראובן) [שמעון] שיכול הוא לפתוח למבוי שאינו מפולש חלון כנגד חלון אין בדבריו כלום. דמבוי שאינו מפולש דינו כמו דין החצר בזה +כן כתב בעל נ"י בסוף פ' חזקת הבתים בשם הרא"ה ורבינו, וכ"כ הטור חו"מ, סי' קנד, בשם ר"י ברצלוני, וכתב הרב המגיד בפ"ה שכנים, שדעת הרשב"א אינה כן+ [וכן משמע בירושלמי] +בבא בתרא פ"ג הל' י, ועיין נ"י סוף פ' חזקת הבתים+ הכא אתמ' כנגד הפתח מותר והכא אתמ' אסור וג'. וכן כתב [מורי הרא"ה דטעמא] דמסתבר הוא. דהא טעמא דרשות הרבים היינו משום דאמ' ליה סוף [סוף בעית אצטנועי] מבני רשות הרבים +בבא בתרא ס א.+ ומבוי שאינו מפולש לא שכיחי ביה אלא [בני אותו המבוי]. אע"פ שכל כיוצא בחלון זה שאין ספק שהוא כחלונותנו גבוה [שאפילו לרשות הרבים] אין פוחתין /פותחין/ אותו, שלא אמרו כן אלא בחלונות נמוכין דחזו מיניהו [בני רשות הרבים כשהם מהלכים] +וכן כתב הרמב"ן בחידושיו. והרשב"א בשו"ת ח"א, סי' תתקג, ותולדות אדם, סי' קעח, הובאו דבריהם בטור וב"י חו"מ, סי' קנד.+ דיכיל למימ' ליה סוף סוף הא בעית איצטנועי מבני רשות הרבים. [וגם הלשון] (בשני צדי) רשות הרבים מוכיח כן בפי' ואין בזה בית מיחוש. גם מה [שטען שיש לו בזה] חזקה אין בדבריו ממש כלל מכמה טעמים. חדא שהיא חזקה שאין עמה טענה. [כי פתיחת] החלונות כחזקת הבתים ובעו שלש שנים וטענה. +וכן כתב הרב המגיד, שכנים פי"א בשם רבותינו הצרפתים ובשם ר' יונה והרשב"א וכן כתבו התוס' בשם רבינו תם בבא בתרא ו, ב.+ והאומ' +כן דעת רשב"ם ורמב"ן כמ"ש הטור בחו"מ, סי' קנג, סעיף כד, וסי' קנד סעיף טו+ דבראה ושתק סגי אין שומעין לו. ועוד דאפי' לדבריו הני מילי דבראה ושתק סגי היכא שראה בשעת מעשה +לאו דוקא, אלא הוא הדין בשעה שידע ויש בידו למחות+ ושתק שהיה לו למחות ולא מיחה. אבל כל שלא היה לו למחות בשעת מעשה כגון זה שהחזיק תחלה בנכסי אשת איש ראיה ושתיקה דבאי כחה דאח"ך =דאחר כך= אינם כלום ולא תפסיד. ועוד שדעתי נוטה כדברי האומרים ז"ל +הרי"ף והרמב"ן והרשב"א בתשובה, חלק שלישי סי' קעא וסי' קף /קפ/, הובאו דבריהם בטור חו"מ סי' קנד ועיין שם מחלוקת הטור וב"י בדעת הרמב"ם+ דהיזק ראיה אפי' דחלון על חצר אין לו חזקה כלל בשום פנים דהוה ליה כקוטרא ובית הכסא כמו שכתוב בתשובת הגדול +הכוונה לרמב"ן+ ז"ל וירוש' +בבא בתרא פ"ג הל' י וכן כתב הרמב"ן בחידושיו לבבא בתרא נט, א, ד"ה הא, ומסיים בה: וכיון שלא נתקיימה חזקה בכך לא מיקימא ליה חזקה לעולם היכא שיש שם היזק ראייה כדעת רבינו הגדול (הרי"ף)+ מסייע ליה. ועוד שאפי' למ"ד דהיזק ראיה יש לו חזקה הני מילי +כן כתב הטור בשם הר"י מיגש והרא"ש+ בחלון הפתוח לחצר דבעל חלון מזיק לבעל חצר ובעל חצר לא מזיק ליה והיה לו למחות. אבל חלון +ועיין רא"ש פ"ק דבבא בתרא+ כנגד חלון דתרויהו מזקי אהדדי לא. הא למה זו דומה להיזק ראיה דשותפין (דחצר) [בחצר] כגון כותל חצר שנפל או (כותל חלוק) [חצר] שהחזיקו בו בלא כותל באמצע שאין בו חזקה. כמו שמוכיח בפי' שמעתא קמיתא דבבא בתרא +דף ב, ב.+ וכן הסכימו כל גדולי עולם ז"ל. ולדידי חלון כנגד חלון ופתח כנגד פתח כדין חצר הוא שאין לו חזקה כ"ש דאיסורא מסייע ליה ואיך מחזיק באיסורא. וכן מצאתי לר"מ הלוי ז"ל הנשיא. מעתה אין צריך לטענותיו של יעקב שטען שאין מחזיקי' בנכסי אשת איש. וכן מכירת ראובן ליעקב מחאה גדולה שאין אחריה חזקה.ואע"פ שטענותיו נכונות, דודאי אין מחזיקין בנכסי [אשת] איש בחייה בעודה באישות בעלה שום חזקה שצריכה מחאה. ואפי' חזקת נזקין, ולא חזקת קרקע בלבד כמו שסברו רבים +כן כתב ר' ירוחם נתיב כג, ח"ז בשם הר"י מיגש וכן כתב הטור משמו בחו"מ, סי' קמט, סעיף יא.+ דהא בהדיא אמרינן פ' חזקת הבתים +בבא בתרא נ, ב+ אין מחזיקין בנכסי אשת איש. והאמ' רבה בר אבוה אין חזקה לנזקין וכו' [רב זביד אמר בבית] (אכסא) [הכסא]. וזו נראית לי ראיה גמורה לדון דמימרא דרב אפי' אחזקת [נזיקין היא]. גם מכירה דראובן מחאה היא. ואפי' בחזקת החלונות [דבגויה] דטכסיסא נינהו בשלש שנים ובטענה ובמחאה. ומאן דמחזיק בארעא [ודאי] כמאן דמשתמש בגופא דארעא דמי דהא מבטל תשמישו [של הבעלים. ואם לא נתקיימה] חזקתו בפני מוכר אין לו חזקה בפני לוקח דכיון דמכירה [אית לה קלא] דאם איתה דזבין הוה ליה לאיזדהורי בשטריה וכח חזקה מכח מחאה. [כי אין] על הלוקח למחות בחזקות הקודמות לו שלא ידע עיקרן. גם המוכר [הרי מחה] כיון שמכר או נתן. וכיון שלא נתחייבו אלא במחאה אף זו לא עלתה לו חזקה וזה אמת וברור ונכון.
@שו"ת הריטב"א סימן כא
שאלה לפרש לך על איזו נכסים אמרו +בבא בתרא נ, ב+ אין מחזיקים בנכסי אשת איש, אם יש בכללן אפי' נכסי צאן ברזל.
תשובה +קטע קטן מתשובה זו הביא ב"י בחו"מ, סי' קמט מחודש ג בשם רבינו+ הדבר פשוט שאין נקראין נכסי אשת איש בכל מקום אלא בנכסי מלוג אבל נכסי צאן ברזל של הבעל הם. כמו שתרא' ביבמות פ' אלמנה לכהן גדול +סו, א.+ ואע"פ שאמרו שם שאם רצה הבעל למכור לא ימכור. ואם אמרה כלי אני נוטלת הדין עמה כרב יהודה. היינו משום שבח בית אביה ומטעמ' דירוש' דפ' מציאת האשה +כתובות ו, ג+ אעפ"כ אינם אצלה אלא (באפותיקי) [כאפותיקי] מפורש. וכן כתב הרמב"ן ז"ל בספר הזכות +שם /כתובות/ ריש פ"ז.+ מ"מ נראין לי הדברים שאע"פ שאין דברי רב אמורין אלא בנכסי מלוג, רבותא נקט, וכ"ש שאין מחזיקין בנכסי צאן ברזל כלל. ואפי' אכלה שלש שנים לאחר מיתת הבעל, (רצו) [רצוני] לומ' שאם הגיע זמנה לגבות מהם טורפת מן הלקוחות בכתובתה. ועל הלוקח להביא ראיה בשטר שלקח ממנה כראוי. ואין אותו מחזיק יכול לטעון אצלה טענת חזקה. שלא מסרו עליה למחות כיון שאינה אלא כבעלת חוב. ויכולה לומ' על בעלי סמיכנא שהיו נכסים שלו ועל כתובתי השתא. ומה בלקח +גטין נה, ב כתובות צה, א בבא בתרא מט, ב+ מן האיש וחזר ולקח מן האשה יכולה לומר נחת רוח עשיתי לבעלי, בחזקה גרועה כזו לא כ"ש. ולעולם אין חזקה בפני בעל חוב. דא"כ לוה שמכר קרקעותיו אין בעל חוב טורף מהם לאחר שלש וזה לא שמענו. וכבר ביררתי זה בראיות בתשוב' שאלה +תשובה זו אינה בידינו+ והודו לי רבותי ז"ל. ולא הוצרך רב לומ' שאין מחזיקי' אלא בנכסי מלוג שהם שלה ובאחריות'. סד"א =סלקא דעתך אמינא= כיון דבאחריותה הם היה לה למחות קמ"ל דיכלה למימ' על בעלי סמיכנא. אבל בנכסי צאן ברזל פשוט הוא דנכסי בעלה הם [אלא שהם כאפותיקי] מפורש. וכל זמן שכתובתה בידה טורפת מהם אפי' החזיק בהם [שלש שנים בחיי] בעלה עד שתגבה כתובתה מהם על פי ב"ד. בזה כחה יפה בהם [מבנכסי מלוג. ויפה כח] נכסי מלוג מנכסי צאן ברזל בחזקת נזקין. שאם החזיק בהם בחיי הבעל [וטען] שלקח מבעלה שחזקתו חזקה ואינה טורפת אלא גוף הקרקע. כמו [כל שיש] למחול בו נזקין ולחפור בה בורות שיחין ומערות הואיל ובאחריותו [הם. והוא הדין] בחלונות וכיוצא בו. וה"ה לבעל חוב הטורף. כן נראה לי.
@שו"ת הריטב"א סימן כב
שאלה ראובן ושמעון נתעצמו בדבר אחד. ומתוך כך אמ' ראובן אם תשבע שהוא כדבריך אתן לך עשרה דינרים ונתנם ביד שליש. על זה נשבע שמעון ונטלם מיד השליש מיד. יש מי שאומר שזו אסמכתא בעלמ' היא ויש לו להחזירם דגזל הוא בידו. ילמדנו רבי' אם היא אסמכתא מאחר שנתן ראובן בשעת תנאו המעות ביד שליש והוציאם מרשותו. ע"כ.
תשובה +קצורים מעטים מתשובה זו הביא ב"י בחו"מ, סי' רז, מחודש לו בשם רבינו.+ אין ספק אצלי שהביאך אצל שאלה זו מה שראית לר"מ במז"ל =בן מימון זכרונו לברכה= שכתב בספר קנין +מכירה פי"א, ועיין לקמן סי' לא+ דכל שנתן לו מיד בשעת תנאי אינה אסמכתא. ומאן יהיב לן מעפריה דמרן ומלינין עינין מיניה. אבל בדין זה אין דעתינו נוחה. והא מחו לה כמה עוכלי בעוכלא. +ביטוי רגיל בדחז"ל עי' כתובות נג, א: בבא בתרא פה, ב.+ שאין נתינה מיד מעלה ומוריד לבטל אסמכתא. ומתני' +בבא מציעא סה, ב+ דהלוהו על שדהו ראיה. דהלוהו על שדהו מיד נתן לו השדה. דהכי דיקינן בכמה דוכתי +עי' שם /ב"מ/ פא, ב+ מלשון הלוהו על המשכון. ומתני' +בבא בתרא קסח, א+ דמי שפרע קצת (מחובו) [חובו] האסמכתא בדבר הנתון הוא. שכך אמ' לו אם לא נתתי מכאן ועד יום פלו' יהיה זה המקצת מתנה. דאי לא תיפוק לי /ליה/ דהוה ליה שטר שלוה בו ופרעו שאינו חוזר וגובה בו מה שפרע. והכי מפורש בתוספתא +בבא מציעא פ"א, ט+ הנותן ערבון לחברו על הבית ועל השדה ואמ' אם לא נתתי לך מכאן ועד יום פלו' אין (לך בידי) [לי בידך] כלום. והגיע זמן ולא נתן יתקיים התנאי דברי ר' יוסי. א"ר יהודה היאך זה זוכה בדבר שאינו שלו אלא נותן לו ערבון שלו. וזה מפורש. הלכך אין נתינה מיד מוציא מידי אסמכתא אפי' נתנו ליד הזוכה. +עיין ב"י, סי' רז, סעיף טו, שמישב כל קושיות רבינו על הרמב"ם.+ וכן כתב רבי' הגדול הרמב"ן +בחידושיו לבבא בתרא קסח, א ד"ה הכי+ ז"ל. גם רש"י ז"ל כתב גבי ר' יהודה אומ' דיו שיקנה כנגד ערבונו +בבא מציעא מח, ב+ לא זה יכפול ולא זה ימחול אלא יקנה כנגד ערבונו. תנוח דעתו שהניח דעתנו, וכן עקר. ודעת [כל רבותי] כן הלכה למעשה. הילכך לכשתמצא לומ' שזה הלשון שאמר הוא אסמכתא אפי' נתן מעות ליד שמעון קודם שישבע לא נתבטל בכך [האסמכתא. כל שכן שנתנו] ביד שליש שאינו מתבטל לדברי הכל. ומשנה שלימה לפנינו מי שפרע [מקצת] שטרו. ואע"ג דהתם מעות התנאי ביד המלוה נתנם ולא ביד הלוה. מ"מ ילפינן מינה דיד שליש אינו כיד הזוכה. מיהו עיקר הלשון שאמ' ראובן אינו כאסמכתא כלל. דכל שתולה אותו בדעת הקונה אם תעשה אם לא תעשה אינו אסמכתא אלא תנאי כתנאי בני גד. ולא תמצא אסמכתא בתלמוד אלא באם לא באתי, אם לא עשיתי כך וכך דוק ותשכח. וכבר הוכיח זה בראיות רבי' הרמב"ן ז"ל +בחדושיו לבבא בתרא שם /קסח א/+ ודבריו תפוסי' בידינו כמרגלית. דסוגיין דכוליה תלמודא כותיה אזלא, וכן ראוי לדון. הלכך כיון שקדם שמעון ונטל המעות הרי זה זריז ונשכר.
@שו"ת הריטב"א סימן כג
שאלה ראובן ולאה שהיה להם דין. וקבעו זמן לראובן להביא ראיותיו תוך ט"ו ימים קודם שישמעו טענותיו (ובאמרו) [ובאמרם] שאין לו להשיב על תביעת לאה. ולפי שלא הביא ראיותיו תוך הזמן הנז'. פסקו עליו הדין שראיותיו בטלות ושאבד זכותו. ושאלת ממני להודיעך הנראה לי בזה הדין.
תשובה +תשובה זו נכפלה לקמן אחר סי' צד בשיבושים.+ אני נפלא מאד על הדין הזה שפסקו הב"ד הנכבד ההוא אם כפי שורת הדין פסקו אותו. וחוץ מכבודם אני אומ' שכל מי שדן כן נדון כטועה בדבר משנה. כי דבר מבואר הוא פ' זה בורר +סנהדרין לא, א+ שאפי' בזמן שקבעו ב"ד אחר שמיעת הטענות כדת וכהלכה מקבלין ראיותיו. ואפי' לאחר זמן כל זמן שלא אמר בב"ד שאין לו עדים ואין לו ראיה. וכ"ש אלו שקבעו זמן שלא כדין שהרי קבעוהו קודם הטענות ושקבעו אותו פחות משלשים יום. ובפי' שנינו בענין זה אמרו לו כל ראיות שיש לך הבא מכיון /מכאן/ ועד שלשים יום. מעתה אם לפי שורת הדין אנו באין לדון יש לב"ד לקבל ראיותיו וטענותיו. ואז יתברר הדין ביניהם כפי הראיות והטענות, אם תהא המתנה שנתנה רחל ללאה קיימת ואם לאו כקודם לכך.
@שו"ת הריטב"א סימן כד
שאלה שאלתי מרבותי מהו להניח תפלין על החלוק או על המצנפת של ראש. אם צריך שיהיו על הבשר אם לאו. ואמרו לי שצריך ולמדוה מציץ.
תשובה תפלין של יד משנה שלמ' היא במסכ' מגלה +כד, ב+ (נתון) [נתנה] על בית (יד) אונקלי שלו הרי זה דרך החיצונים. כמו שפי' רש"י ז"ל וכן הוכיח משם ר' שלמה +כן כתב הר"ן שם בשם הרשב"א+ נר' /נר"ו/. ובירושלמי +ברכות ב, ה ובדפוס אמשטרדם ת"ע גרס: ר"י בקיטא דלא הוי חזיק רישיה הוה לביש תרויהון ברם בסתוא דהוה חזיק רישיה לא הוה מנח אלא אדרעיה וכן נוסח המאירי במגילה שם וביומא ז, והתשב"ץ, ח"א סי' ל, וכן כתב רבינו בחידושיו לפסחים ז, והמעריך, ערך חזק, עיין שם שכתב דברים מתמיהים אבל בדפוס ויניציאה גרס: בסתוא דהוה חזיק רישיה הוה לביש תרויהון בקיטא דלא הוה חזיק רישיה לא הוה לביש אלא אדרעיה. וכן בפסיקתא דרב כהנא פ"ב בעשרת הדברות, וא"ח תפלין, סי' כא, וכן כתב רבינו בחידושיו לבבא מציעא קה ועיין מ"ש שם בשם הראב"ד+ מצאתי סעד לזה ר' יוחנן בקיטא הוה מנח תרויהו בסתוא לא הוה מנח דרעא משום צנה. והתפלה של ראש מהכרע הדעת היה נראה שאין צריך להניחה על הבשר. דהא בטעמא דתפלה של יד אמרו במנחות פ' הקומץ +לז, ב+ והיה לך לאות על ידך לך לאות ולא לאחרים לאות. וההוא קרא בתפלה של יד כתי'. אבל תפלה של ראש אדרבה כתי' ביה +דברים כח, י, ועיין ברכות ו, א+ וראו כל עמי הארץ כי שם ה' נקרא עליך. ומזה היה למד הרב ר' שלמה +תשובת הרשב"א הובאה בב"י או"ח, סי' כז עיין שם גם דברי החולקים עליו+ נר' /נר"ו/ שאין תפלה של ראש בגד מעכב בה. מ"מ ראיה גמורה היא בו /אולי צ"ל זו/ שאין בתפלין משום חציצה כדעת רבותי. י"א דטעמא דשל יד משום דכתי' לך [לאות] לך לאות וכו' /משפט זה נראה מיותר/ ומה שאמר' +זבחים יט, א+ בכ"ג שערו היה נראה בין ציץ למצנפת ששם היה מניח תפלין. לא משום שלא יהא דבר חוצץ בינם ובין הראש. אלא שלא יהו תפלין חוצצין בין מצנפת לראש דכתי' על ראשו. או שלא יהא מצוה אחרת על המצנפת. זהו דעת רבי' נר' /נר"ו/, וטעמא דמסתבר הוא. אבל דעת כל רבותי ז"ל אשר היו מעולם שאין נותנין אותן על הבגד, וקבלתם של גאונים תורה היא.
@שו"ת הריטב"א סימן כה
שאלה יש מי שמתיר סתם כלי יין של גוים שנתן בהם ישראל יינו בלא הכשר. מפני שסתם כליהם של גוים אינן בני יומן ונותן טעם לפגם ומותר בדיעבד, והרואים והשומעים תמהין עליו, מהו.
תשובה המתיר ההוא סימנין מצא בפירושי רבי' הרמב"ן ז"ל. +כן כתב הרמב"ן על דברי הש"ס עבודה זרה עה: כוסות וצלוחיות וקיתוניות וכו'. וכתב הרא"ש בכלל יט, דין ו: חלילה להרמב"ן לכתוב כן, אלא איזה תלמיד כתב כן בשמו. ורבינו לא חשש לזיוף.+ אבל אין לדון מהם, חדא שדברי רבי' ז"ל כבודו מונח במקומ' אפשר לדחותם. גם הסברא נותנת דכלי יין ישן משביח יותר מן החדש. ועוד שרבי' עצמו ז"ל כתב בסוף דבריו שלא מצא מכל זה לראשונים כלום. ושלא דן אלא להלכה אבל לא למעשה +וכן כתב הר"ן בסוף עבודה זרה על דברי הרמב"ן+ וחלילה לשום אדם להתיר מה שאסור גאוני עולם. ועוד שאין דברי רבי' ז"ל אמורים אלא כשידוע בודאי שהכלי אינו בן יומו אבל מסתמא לא. +עיין בחידושי רבינו לעבודה זרה עה, ד"ה איבעיא, שהביא דברי הרמב"ן וכתב, שהוא הדין בסתם כלים של יין נסך דנין להקל שסתמן אינן בני יומן. ואפשר שכאן החמיר למעשה.+ וכבר כתבתי אני שלא אמרו סתם כליהם של גוים אינן בני יומן אלא בכלים שאין דרך להשתמש בהן תדיר כגון כלי כוספן ושמנן וחלתותן וכיוצא בהן. אבל כלים שתשמישן בכל יום ככלים של יין או קערות וכוסות. אדרבה סתמן בני יומן הן שהרי בכל יום צריך להן. וכן הדעת נותנת. מ"מ בין בסתם בין בידוע [יין] (ושל) [של] ישראל שנתנו בכליו של גוי אסור בשתיה. והשותה ממנו אסור לדבר עמו. הרי כתבתי לך בשאלותיך מה שנראה לי בהן כפי קוצר דעתי. והאל יורנו דרך האמת.
@שו"ת הריטב"א סימן כו
שאלה ראובן הוציא על שמעון ש"ח שהיה לו עליו ועל לוי אחיו ובקש ממנו לפרעו. וטען שמעון שהיה במחשבתו כי אחיו לוי פרע שטר זה בעדים כלו או מקצתו או שמחלו אליו. והניח לוי שטר השובר או שטר המחילה באחד המקומות שהיה אחיו רגיל (לשוט) [לשום] בהם. ותבע שמעון מכם שתתנו לו זמן ללכת לחפש השובר או המחילה באותן המקומות. וראובן השיב כי טענת שמעון אינה אלא לברוח מן הדין ולהאריך הדבר. כי כבר יש לו זמן גדול שהתחיל לדון עמו והיה יכול לחפש השובר ההוא או המחילה. ושאר כל הטענות הכתובות בשאלתכם אין צריך לכתוב. כי היוצא מכולם שטענת ראובן שאין לכם לתת זמן לשמעון, שאלתכם הדין עם מי.
תשובה +שני קטעים קצרים משאלה זו כתב ב"י בחו"מ, סי' טז, בשם רבינו והזכירה גם בסי' צח.+ כפי הנראה משאלתכם שאין כתוב בשטר החוב מה שאנו נוהגין לכתו*ב בשטרות שלנו. לפרעו לזמן הקצוב בלי שום השמטה ובלי שום תביעת זמן ב"ד, שאלו היה כתו' בו כן לא היה ספק לפניכם שזה תנאי ממון וקים. +עיין טור וב"י חו"מ סי' ק בשם הר"ח והרי"ף. והתרומות, שער ג, ח"ז ב. ועיין או"ת חו"מ סי' טז.+ ואחר שאין התנאי הזה כתוב בשטר נשוב לעיק*ר הדין. ונאמר כבר ידעתם מה שכתב הר"מ במו"ל /במז"ל/ בהלכות מלוה ולוה פ' כ"ב +הל' ב.+ טען ואמר שטר זה שנתקיים בפניכם מזוייף ואני אביא ראיה ואבטלנו ועדי במקום פלו*ני. אם נראה לדייני' שיש ממש בדבריו קובעי' לו זמן להביא עדיו. ואם נראה להם שאינו בא אלא בעלילות דברים ובטענות של דופי אומרין לו שלם. ואח"ך אם יש לך ראיה יחזיר. ואם היה אלם ושמא אינו יכול להוציא מידו מניחין על ידי שליש ע"כ. ג"כ בתשובת הגאונים ז"ל. ולפי הדברים האלה אפי' היה טוען שמעון טענותיו בבריא. אנו רואים שאין לכם לקבוע לו זמן שהרי הדברים מראין כי להשמט מן הדין הוא אומ' כן ולהפליג התובע בדברים. כיון שיש לו כמה ימים שהתחיל לדון עמו וקבעו לו זמן לדברים אחרים ולא חפש זה השובר או המחילה. כ"ש שטענה רחוקה היא זו לומ' שהניח השובר או המחילה במקומות אחרים ולא הודיע זה לשמעון אחיו או ליורשיו כ"ש וכ"ש כי טענה זו טענת ספק וכפי מחשבתו. ולא אמרו הגאונים לקבוע לו זמן אלא (כשעונין) [כשטוען] בבריא ומסיים המקום והעדים כמו שכתוב בדברי מרן ז"ל +הרמב"ם שם שכתב: ועדיו במקום פלוני+ הנזכרים דכיון שהוא טוען בבריא ומסיים העדים ושמם חיישינן שמא יש ממש בדבריו. שלא היה מעיז פניו כל כך בפני ב"ד לומ' כן אם לא היה בהם קצת ממש. ולפי' יש לחוש לדברי' כשנראין שיש בהן ממש ולקבוע לו זמן. אבל כשטוען טענת ספק וכפי מחשבה אין לחוש לדבריו כלל. אלא מוקמינן שטרא אחזקתיה ולא מרעינן ליה כלל משום טענת שמא של זה. ולפי' אנו רואי' שאין לכם לקבוע לו זמן אלא שתאמרו לו שישלם. ואח"ך אם יש לו שובר או ראיה אחרת או מחילה מחזיר לו ראובן. דהא קי"ל כי האי גוונא אנן +עיין כתובות כו, ב+ אחתינן ליה ואנן מסקינן ליה ולזילותא דבי דינא לא חיישינן. זהו הנראה לנו.
@שו"ת הריטב"א סימן כז
שאלה אחד מבני מבוי שמכר חצרו לבני החבורה. ובני החבורה (סתרו) [סתרוהו] וחזרו ובנו אותו ועושים בו בית מדרש ורוצים לפתוח פתח המדרש למבוי כבתחילה. מהו שיעכבו עליהם בני מבוי מפני שמרבה להם הנכנסי' והיוצאין מבתחילה. הואיל ויכולין לעשות פתחו מצד אחר דרך רשות הרבים. ע"כ (תכף) [תורף] שאלתך בקיצור.
תשובה +קטע קטן שבסוף תשובה זו כתב ב"י חו"מ, סי' קנו, בשם רבינו.+ הדבר ברור כי אחד מבני חצר אינו יכול לעשות אומן וגרדי ולא אחד מבעלי אומניות. שמרבה עליהן הנכנסין ויוצאין יותר מבתחילה. וגם אינו יכול להשכיר למי שמרבה עליהן הנכנסי' והיוצאין יותר מבתחלה. וכל שהוא אינו יכול לעשות גם הבאין מכחו אין רשאין לעשות דלא עדיפי מגברא דאתו מחמתיה. ואם עשו בני [חצר מעכבין על ידו]. אמנם אם רוצה לעשות מלמד תינוקות של ישראל הוא או הבאים מכחו [אין יכולים לעכב על ידו. ורשאי] למוכרו או לשוכרו לכך משום תקנת ר' יהושע בן גמלא כמו שמפורש כל זה [בפרק] לא יחפור +בבא בתרא כא, א.+ וה"ה הפשוט בתלמוד בבני חצר ואינו צריך לפנים. [ויש בזה] מחלוקת, כי יש מרבותי' ז"ל אומרי' דכשם שבני חצר יכולין לעכב על בני חצרם שלא יעשה אומן או אחד מבעלי אומניות. ושלא יעשה בביתו דבר שמרבה עליהן הנכנסין והיוצאין כמו שכתבנו. כך בני מבוי מעכבין על בני מבואם וזהו דעת הר"מ [במז"ל]. וגרסתו בפ' לא יחפור אחד מבני המבוי שבקש לעשות רופא או אומן או גרדי או מלמד תינוקות של גוים בני מבוי מעכבין עליו. כמו שכתוב בספר קנין פ' ששי +הלכות שכנים, הל' יא. כן כתב הרמב"ן, שכן היא נוס' הר"ח. והכי איתא בפסקי הרא"ש וכך היתה נוס' התוס'. עיין שם ד"ה אחד שמקשים על נוסח זה. ועיין ב"י חו"מ, סי' קנו, שמתרץ.+ אמנם רוב רבותי' +וכן דעת הרמב"ן ועיין נ"י ב"ב שם /כא/+ ז"ל כתבו שאין במבוי טענת הנכנסין והיוצאין אלא למי שלא היה לו שם במבוי ההוא דרך כלל. כגון אחד מבני מבוי אחר שרצה להחזיר פתחו למבוי אחר שלא היה לו שם פתח. שבני המבוי אם אינו מפולש מעכבין עליו כיון שמתחלה לא היה לו שם דרך כלל. אבל מי שיש לו פתח במבוי כל עיקר יכול לעשות בו כל פתחים שירצה ובלבד שלא יהיו כנגד פתחים אחרים +משום היזק ראייה. בבא בתרא ס, א. ועיין לעיל, סי' כ.+ וכן נמי יכול לעשות רופא או אומן או גרדי או אומנות אחרות. ואע"ף שמרבה עליה' הנכנסין והיוצאין בין הוא [או] הלוקח (בין) או המקבל מתנה שלו. והתם בפ' לא יחפור הכי גרסי' אחד מבני חצר שבקש לעשות רופא וכ' היא הגירסא בספרי +צ"ל: בספרי דוקאני.+ וכן היא בהלכות הרב אלפסי ז"ל. ודעתנו נוטה למה שכתבנו ר"ל שאין טענת רבוי הנכנסין והיוצאין (אלא) במבוי כל זמן שיש לו שם פתח כלל. וזהו דעת הרמב"ן (והרמב"ם) ז"ל. ובודאי כי לזה לשון האחרון דעתי נוטה. ויש לי ראיה מדתנן בפ' חזקת הבתים +נט, ב+ לקח בית בחצר אחרת לא יפתחנו לחצר השותפין. אבל למבוי כיון שיש לו שם דרך יפתח. דאי לא לשמעינן מבוי דלא נפיש וכל שכן חצר. ותו מדגרסי' בפ' לא יחפור +צ"ל: פ' השותפין, בבא בתרא יא ב+ בעא מיניה רב הונא מר' אמי אחד מבני מבוי שבקש [להחזיר פתחו למבוי] אחר. פי' שאין לו שם דרך פתח מהו. ואם איתה דאפי' יש לו שם פתח [אינו רשאי מפני שמרבה] עליהן הנכנסין והיוצאין. היכי מבעיא ליה בזה שאין לו פתח שמעכבין, פשיטא. אלא לאו ש"מ דמשום דאינן מעכבין לבן מבואם שיש לו שם פתח הוא דקא מבעיא [ליה במי] שאין לו שם פתח מהו. ופשיט ליה דיכולין לעכב. וש"מ דדוקא לבן מבוי שאין לו שם פתח יכולין לעכב, אבל למי שיש לו שם פתח לא מעכבי. דאי לא [הוה ליה] לשמעינן דלבן מבואם מצו מעכבי וכ"ש לבן מבוי אחר. אלא לאו ש"מ [דלא מצו מעכבי. הלכך] בני חבורה זו יכולין לעשות פתחם במבוי כבתחלה ואע"ף שעשו בו בית (ממש) [מדרש] והם מרבין הנכנסין והיוצאין (מן) [אין] בני המבוי יכולין לעכב [עליהם]. ומסתברא דאפי' לסברא דר"מ ז"ל וחביריו נמי אין יכולין לעכב. דלא יהא אלא חצר, הא אמרינן דאפי' אחד מבני חצר יכול ליעשות מלמד תינוקות או להשכיר ביתו למלמד תינוקות של ישראל מתקנת ר' יהושע בן גמלא. ולא דוקא מלמד תינוקות של בית רבן. +ולהרמב"ן דוקא תשב"ר מתקנת יהושע בן גמלא, אבל לא שאר דבר מצוה. ועיין ב"י שם.+ אלא הוא הדין לעשות מדרש להרביץ תורה או לדרוש בו לרבים כדי להגדיל תורה ולהאדיר ולא תשכח תורה מישראל. דכליה חד טעמא הוא.
@שו"ת הריטב"א סימן כח
ומה ששאלת בשאלה השנית. אחר שפתחו בני החבורה פתח לצד רשות הרבים אם מעכבין עליהן בני מבוי שלא לעשות לו פתח למבוי כדי שלא יעשה מבוי שאינו מפולש שלהם מבוי מפולש.
איני יורד לתוך שאלה זו. היאך יעשה המבוי בכך מבוי מפולש. כי אפי' יהיה בית זה בסוף המבוי יוצא מצידו השני לרשות הרבים. מסתמ' לא הפקירו ביתם לבני רשות הרבים לעשות ממנו קפנדריא ולעבור כולם דרך שם. וכל שלא הפקירוהו לבני רשות הרבים אין בני מבוי יכולין לעכב. מאחר שהיה שם פתח כמו שכתבנו ע"כ.
@שו"ת הריטב"א סימן כט
שאלה על ענין האמור בסוף פ' אחרון מראש השנה +לד א+ בענין מאי דאתקין ר' אבהו בקסרי בסימן קשר"ק =תקיעת שברים תרועה תקיעה=. שנראה משם שהיו בעלי התלמוד מסופקי' בתרועה האמורה בתורה אם היא שברים או תרועה או שברים ותרועה. ועל זה תקנו לתקוע קשר"ק קש"ק =תקיעה שברים תקיעה= קר"ק =תקיעה תרועה תקיעה= לצאת מן הספק.
תשובה +מקצת תשובה זו הביא ב"י באו"ח, סי' תקץ, בשם רבינו.+ אע"ף שנראה מפשט הסוגיא ההיא אין הדבר כן. כי היאך היו מסופקי' בדבר שהיו ישראל עושין בכל שנה וראו לאבותיהם ואבות אבותיהם עד מרע"ה. +אבל הרמב"ם כתב בפ"ג שופר, הל' ב: תרועה זו האמורה בתורה נסתפק לנו בה ספק לפי אורך השנים ורוב הגלות ואין אנו יודעים היאך היא.+ אלא נמצא לרבי' האיי גאון ז"ל על הדרך הזה. ואם /אפשר להוסיף כי/ לא פירש ובירר כל הדברים כל [צרכן]. תרועה האמורה בתורה הוא קול נשבר דרך בכי ואנחה כשאדם נותן כשמצטער [הרבה. וקול] זה בין גנוחי דהיינו שברים לחוד ובין ילולי דהיינו תרועה לחוד או גנוחי והדר ילולי דהיינו שברים ותרועה. (וכל) [ובכל] אחת מהן יוצא אדם דבר תורה כפי מנהג המקומות. [אלא] (חכמי) [שחכמי] המשנה בחרו להם ילולי שהיה נוהג בהם [במקומם]. ותנא ברא בחר לו שברים. [ובמקומו של ר' אבהו] מיללים בשברים ותרועה ותקן קשר"ק, ולפי שיש שהיו נוהגין כדברי התנאים [לפיכך תקן] שהיו /שיהיו/ כלם עושין כל הסימנין. +גם הרא"ש והר"ן כתבו כעניין זה בסוף ראש השנה בשם רב האיי גאון, והובאו דבריהם גם בב"י או"ח, סי' תקץ /תקצ/.+ ומזה הטעם בתקיעות שעל סדר התפלה אין עושין בכל אחת שהן /מהן/ אלא אחד מן הסימנין. ואלו היה תקנת ר' אבהו מפני הספק היה לנו לעשות בכל אחת מהן ג' סימני'. שאם לא כן אין בשלשתן אלא אחת שתהא אמת. אבל לפי' זה שלשתן אמת ואדם יוצא (כל) [בכל] אחת מהן. ולפי' כדי שלא להטריח על הצבור די לנו באחת מהן. וגם כדי שיתברר מתוך כך שכולן אמת. ואנו עושין תחלה דברי ר' אבהו ואח"ך דברי תנא ברא ואח"ך דברי תנא דמתני' להעלות בקדש לפתוח בקטן ולסיים בגדול. וזה כפתור ופרח.
@שו"ת הריטב"א סימן ל
תשובה שממנה תובן +שלוש תיבות אלו נקודות בכתב - היד וכנראה שהסופר נקדן לסימן שהוא הוסיפן+ השאלה. +כנראה שהשאלה היתה: ראובן לווה מגוי ברבית על המשכון והלך הגוי ולווה מלוי ברבית על אותו משכון והמחה הגוי את לוי אצל ראובן לקבל ממנו קרן ורבית - ונשאל אם מותר ללוי לגבות הרבית מראובן.+ מותר +בטור יו"ד, סי' קסח - קסט, הובאה מחלוקת בעה"ע והרא"ש בזה, שבה"ע סובר שאסור אלא אם כן אמר ישראל לגוי כשנתן לו המשכון קנה מעכשיו והרא"ש סובר דבכל גווני מותר ועיין ב"י שם בשם הרשב"א+ (ללוה) [ללוי] ליקח הרבית שמשכנו (לוי) [לוה]. כי הוא אין לו דין ודברים עם ראובן כלל וישראל מגוי הוא דשקיל רביתא. ואפי' היה גובה חובו מגופו של משכון לפי שכבר זכה +משמע כבה"ע בדאמר ליה מעכשיו שזכה במשכון, כדאיתא בפסחים לא, ב+ הישמעאל במשכון ההוא קודם שבא לרשותו של לוי. כ"ש כשהוא נפרע ממנו במעות. ואפי' ראובן זה פורע הקרן והרבית ללוי זה באומרו +כלומר: בפקודתו+ של גוי אין ראובן זה אלא שליח של גוי שהוא לוה של לוי. ובכי האי גוונא יש לגוי שליחות ואפי' לקולא. +עיין בבא מציעא עא, ב.+
@שו"ת הריטב"א סימן לא
ולענין מה ששאלת +מתוך השובה /התשובה/ נראה שהשאלה ראובן שלוה משמעון על המשכון ואמר לו אם לא אפרעך עד יום פלוני תמשכנהו אפילו ברבית והלך שמעון ולוה מגוי ברבית על המשכון, אם מותר לשמעון לקבל רבית זו מראובן+ אם מותר לשמעון לקבל הרבית הזה מראובן ודאי אסור דההי' אסמכתא היא. ולא מבעיא לדעת רש"י ז"ל +בבא מציעא, מח, ב: ר' יהודה אומר דיו וכו' פרש"י לא זה ימחול ולא זה יכפול וכו'+ ודעת הרמב"ן ז"ל +בחידושיו שם /ב"מ מח ב/+ ודעת רבותי ודעתנו וכמו שמוכיח בתוספתא +בבא מציעא פ"א ט.+ אלא אפי' לדעת הרמב"ם ז"ל +הלכות מכירה פרק יא הלכה ד דלא פליג ר"י אלא שלא יכפול אבל מחול לך ד"ה קנה שכל שתפוס משכון אינה אסמכתא ועיין מה שכתב רבינו לעיל, סי' כב+ שאומ' שאין אסמכתא במשכון. זהו בשהחליט לו גופו של משכון ואמ' לו אם לא אפרעך עד יום פלו' הם שלך. אבל זה שאמ' אם לא אפרעך תמשכנהו לאיזה מקום שתרצה אינו מחליט לו הכלי אלא שנותן לו רשות למשכנו עליו ברבית וכאלו עושה אותו [שליח. וכיון שאין לו קנין] במשכון כל מאי דשקיל מיניה רבית קצוצה היא. שהרי אין לישמעאל על [ראובן כלום] (לוי) [ושמעון מראובן] הממשכן לו הוא (נטל) [נוטל] והא גריעא מישראל +בבא מציעא עא+ שלוה מעות מן הגוי ונעשה לו ישראל חברו ערב קבלן שהוא אסור. וזה אינו צריך לפנים.
@שו"ת הריטב"א סימן לב
הא דאמרינן במסכת כריתות +דף ו, ב בשינוים וגי' התוס' בשבועות י, ד"ה מותר, קרוב לנוסח זה+ על ענין פטום הקטורת. תני אחת לע' =לשבעים= שנים היתה באה לחצאין של שירים. כך הגירס' במקצת הספרים. ופירש +עיין תוס' שבועות שם.+ כי מותר הקטורת של יום הכפורים היה מתקבץ [בשבעים שנה קע"ה מנים, ויש] במותר שיעור חצי הקטורת של אותה [שנה]. כי הקטורת הוא שס"ה מנים שחציו [קפ"ב וחצי. ומותר] הקטורת של יום הכפורים שני מנים וחצי. כי ג' מנים היו, נוטל כ"ג מלא חפניו שהוא חצי מנה. ישארו ב' מנים וחצי. כשתצרף אותם בע"ג =בשבעים ושלש= שנים יהיו קפ"ב וחצי מנה. דלאו דוקא חצאין. שהרי אינו דבר פסוק שיהא קטרת יום הכפורים חצי מנה דוקא. דהא הכל לפי גדלו וקטנו +יומא מז, א+ של כהן גדול. דמלוא חפניו כתי' +ויקרא טז, יב+ כפי מה שהוא אדם. ובירוש' +יומא פ"ד הל' ה, ולפנינו איתא: אחת לששים לשבעים שנה, והתוס' בשבועות שם גרסי בירושלמי אחת לשבעים שנה+ יש שהית' באה פעמים לע"ג ופעמים לע"ב. ונראה שהוא מן הטעם שאמרנו, ודו"ק.
@שו"ת הריטב"א סימן לג
שאלה בענין מי שנשבע על דבר ידוע וכלל בשבועתו שלא יקבל התר כי אם מעשרת השבטים. ועכשו הוא מתחרט, ונשאל על נדרו על ידי פתח מחכם או שלשה הדיוטות. מה תקנתו.
תשובה הוי יודע שכל כיוצא בזה ישאל בתחלה ויתירו לו על מה שנשבע שלא יקבל התרה אלא מעשרת השבטים. ואח"ך יתירו לו באותו מעמד עיקר השבועה והכין מוכח בפרק בתרא דנדרים +נדרים צ, א וכן כתב רבינו בחידושיו שם+ בשמעתא קונם שאני נהנה לפלו' ולכל מי שאשאל עליו. וכן אנו עושין מעשה. +וכן פסקו הרשב"א והרא"ש, הובאו דבריהם בב"י יו"ד סי' רכח.+
@שו"ת הריטב"א סימן לד
שאלה ראובן צוה מחמת מיתה שיתנו מנכסיו מעות ידועים ביד אנשים ידועים מקרוביו שיוציאו אותם באי זה הקדש שיראה להם, ולאחר מותו באו האנשים ההם ונשאו ונתנו בהם כדי להעלותם וליפות דעת המצוה, והסכימו שיעשו מהם ספר תורה בעטרה של כסף לשם האיש ההוא. וכן עשו. והותירו מן המעות ועדין לא הסכימו מה יעשו מן המותר ההוא. ויש במשפחת המקדיש (יתומים) [יתומות] צנועות מן קרובות המקדיש שהגיעו לפרקן והן יושבות עגונות מפני שאין להם פרנסת נשואין. ושאלת אם יש כח ביד האנשים האלו לתת מן המעות הנז' לפרנסת היתומות הנותרות. או אינם יכולין לעשות כן כיון שהמצוה אמ' שיוציאו אותם בהקדש.
תשובה +שאלה זו הזכיר ב"י חו"מ, סי' רנג.+ הנראה שהם רשאין לעשות כן שגם זה הקדש הוא. כי דבר ידוע הוא שיש בלשון הקדש שאומרין בזמן הזה הקדש של ענים. +וכן כתב לקמן, סוף סי' מג, וכ"כ הרשב"א בשו"ת, סי' תריח, ובתשובות הרמב"ן, סי' רסט, וראייתו מנדרים יח, ב. וכ"כ התרומות, שער מו ח"ג.+ כי הוא הנוהג בזמן הזה, ובכיוצא בזה הולכין אחר לשון בני אדם כדאי' בערכין +דף ט, ב: יט, ב.+ ואין לך הקדש עדיף שיהיה גדול מנשואי יתומה. וגבאי הקדש חייבין לתת לה פרנסה מן (הקופא) [הקופה] כדתנן [במציאת האשה] +כתובות סז, א+ ואם יש בכיס מפרנסים אותה לפי כבודה. והיא קודמת לפרנסת היתום וכדאי' התם. וכל שכן ביתומות האלו דאיכא תרתי שהן יתומות עניות והן קרובותיו שהיא מצוה גדולה יותר מאיניש דעלמא. שהקרוב בקרוב /הקרוב/ קודם כדאי' בספרי +פרשת ראה, דברים טו, ז.+ וכיון שנתן המצוה הקרוב רשות לקרובי' האלו להוציא המעות האלו לאיזה הקדש שירצו. הרי הם רשאין לתת ממותר המעות לפרנסת היתומים האלה.
@שו"ת הריטב"א סימן לה
שאלה במי שלוה מחבירו מנה בשטר עד זמן ידוע ונתחייב לו בדרך חזוק שאם לא יפרענו לזמן פלו' שיהא חייב לפרוע קנס ידוע לכל מי שירצה המלוה. ואמרת כי השיב הרשב"א נ"ר בתשובה שיש בזה משום רבית. ואם יש הפרש בזה בין המתחייב למלוה או לכל מי שירצה המלוה.
תשובה נפלא אני מן התשובה ההיא כי אני זה כמה שנים שראיתי לו ההיפך. ומ"מ הן שיכתוב כן או כדברך, דעתי הוא שאין באחד מהם משום רבית כלל שאין כאן אגר נטר לי. +עיין שיטה מקובצת לבבא מציעא סו, שהביא דברי רבינו אלה.+ אדרבה אלו היה פורע בזמנו אין עליו תוספת חיוב. ולא חייב אותו קנס אלא כדי שיפרענו בזמנו ולא יפרע אלא הקרן. וכן מתברר ממשנת הלוהו על שדהו שבפ' איזהו נשך +בבא מציעא סו.+ וממשנת מי שפרע מקצת חובו שבפ' גט פשוט +בבא בתרא קסח+ דוק ותשכח. [וכן פירש ר' אהרן] הלוי זלה"ה. וכן כתוב משמו במה שכתבתי לפניו בשני מקומות, ואין [לזוז ממנו] לפי דעתי. +עיין שו"ת רשב"א, א, סי' תרנא, שהאריך וכתב, שמשום רבית גמורה אין כאן, אבל מכל מקום אסור לעשות כן משום אבק רבית. ובזה מתקיימות שתי השמועות בשם רשב"א. ועיין ב"י יו"ד סי' קעז, ד"ה האומר. שו"ת זו נכפלה לקמן סי' צה, ומשם מלאתי במרובעים מה שהניח הסופר כאן חלק.+
@שו"ת הריטב"א סימן לו
+תשובה זו נכפלה לקמן סי' צו בשינוים קלים ומשם מלאתי כל מה שהניח הסופר חלק.+ ולענין האשה שלותה דעתי כדברי הראשונים +עיין תוס' כתובות קז, א ד"ה ואם+ שהיא שנאמנת בשבועתה. ועל הבעל להביא ראיה שלא לות'. [שהרי חיובו ברור], וכיון שכן דהיא בריא והוא שמא בריא עדיף. וקרוב זה למה שאמרו [בירושלמי +איני יודע מקומו בירושלמי, ורבינו בחידושיו לכתובות עט, ב ד"ה רשב"ג, הביא דבר זה בשם הר"ח, ועיין ב"י חו"מ, סי' עה מחודש ל+ בכל] היכא דאהין ידע ואהין לא ידע משתבע אהין דידע ונוטל. וגם זו קבלתי [מרבינו אהרן הלוי זלה"ה] וכתובה אצלי במסכ' כתובות. ומצוה לומ' דבר בשם אומרו.
@שו"ת הריטב"א סימן לז
[שאלה. מי] שנשבע בקהל על דעת רבים שלא יעמוד עם אשתו במקום אחד עד זמן ידוע ונתחרט. אם אפשר להתיר, ע"י חרטה או פתח הצריך אע"פ שהיה על דעת רבים. וקי"ל על דעת רבים אין לו הפרה. שמא שאני הכא שנשבע בדבר האסור לו. וגם שיש בו דבר מצוה וקי"ל דלדבר מצוה אפי' על דעת רבים יש לו הפרה כההיא דפ' השולח +גטין לו, א.+ ע"כ תרף שאלתך ואע"פ שהארכת יותר.
תשובה אם השבועה היתה שלא יעמד עמה בזו השנה. אין לכם להכניס עצמכם בכל זה שהרי אינו אלא עד ר"ה הבא ראשון וכדאי' בהדיא בפ"ק דר"ה +דף יב, ב בשינוים+ דתניא המודר הנאה מחבירו לשנה מונה י"ב חדש. ואם אמ' לשנה זו אפי' היה עומד בכ"ט באלול כיון שהגיע אחד בתשרי עלתה לו שנה. ומ"מ אם השבועה היתה לזמן ארוך. נראה לי כי הטעם דלדבר מצוה יש לו הפרה כל דבר מצוה בכלל. +עיין ב"י יו"ד, סי' רכח, שכן דעת כל הראשונים+. ולא סוף דבר שיהא בדבר נדרי טעות כעין ההוא מקרי דרדקי +גטין לו, א, מכות טז, ב בכורות מו, א+ כדפרש"י ז"ל שם. ומה שהקשה רת"ם ז"ל +שיטת רבינו תם זו כתבה הר"ן באריכות בגטין שם ד"ה הני מילי ועיין רשב"א בחידושיו לגטין שם, שטה אחרת לר"ת+ מן הגבעוני'. יש לנו בה תירוץ נכון +הביאו רבינו בחידושיו לגיטין /לו א/ ד"ה והני מילי בשם הרמב"ן.+ וכן דעת שני רבותי +רמב"ן ורשב"א הובאו דבריהם גם בב"י יו"ד, סי' רכח+ נ"ג ודעת הגאונים ז"ל והר"מ במז"ל +שבועות פ"ו, הל' ח - ט.+ ואין לך דבר מצוה גדול מנתינת שלום [בין] איש לאשתו שהקפידה תורה עליו. וידעת עובדא דר' מאיר +ירושלמי סוטה א, ד, ויקרא רבה ט במדבר רבה ט, דברים רבה ה+ ועובדא דר' יהודה +נדרים סו, ב וצ"ל: דר' יהודה ובבא בן בוטא+ בן בבא ושמעתתא לאין סוף. גם הטעם שנשבע בדבר האסור טעם נכון הוא וכך יש לך לומ' שאין אדם יכול לישבע על דבר שהוא משועבד ומחוייב לפטור שעבודו וחיובו. וכדאמרי' בריש פ' המדיר על משנת המדיר את אשתו מליהנות לו +כתובות ע, א.+ וכיון דמשעבד לה היכי מצי מדיר לה והתנן קונם שאני נהנה לפיך. וכן אמרו עלה בירוש' +שם /כתובות/ פ"ז הל' א בשינוים+ וכי כלום אדם נשבע שלא לפרוע את חובו. מעתה הבעל שהוא מחוייב לאשתו במזונות ועונה מחוייב הוא לעמוד עם אשתו. ואפי' לדעת הרמב"ם ז"ל שכתב +הל' אישות פי"ב, הל' יב+ שרשאי הבעל להשרות את אשתו ע"י פרנס כל ימיה בעל כרחה. ממשנת המשרה את אשתו. מ"מ אפי' בההיא חייב הוא שתהא אוכלת עמו מלילי שבת ללילי שבת. כדאיתא בכתובות +דף סד, ב+ פ' אע"ף. וכ"ש לפי' הנכון שאינו רשאי בכך ומשנת משרה את אשתו כשקבלה עליה. +כן כתב הרמב"ן בתשובה, סי' קד וכן כתב הרשב"ץ. ועיין טור וב"י אה"ע סי' ע.+ וכן העמידוה בירושלמי +כתובות ז, א+ דרוצה +סוטה כ, ב+ אשה בקב ותפלות מתשעה קבין ופרישות. וא"כ זה שנשבע שלא יעמד עמה במקום אחד עד זמן ידוע הרי נשבע כנגד מה שמחוייב לה ושורת הדין שאין השבועה חלה. אלא שמחמירין בעם הארץ בזה ובכיוצא בו כדי שלא לנהוג [קלות ראש בנדרים]. כדאי' במס' נדרים בפ"א +יד, א+ ובפ"ב +כ, א.+ מעתה מן הטעם הזה ומן הטעם הראשון [אפשר לעשות לו התרה] (לא הותרה). ולא אאריך עוד.
@שו"ת הריטב"א סימן לח
שאלה יעקב היה דר בכפר של גוים, ונתן לשמעון בן לאה אחותו כל החובות שיש לו בין בשטר בין בעל פה. ושטר המתנה עשוי בגופן של גוים שנתנו לו בפני שני ישראלים. וכשנפטר יעקב הנז' הניח יורשין לשמעון הנז' כי הוא בן לאה אחותו. וליוסף בן רחל אחותו. ועכשו בא יוסף הנז' לתבוע חלק ירושתו. וטוען עליו שמעון שזכה בכל החובות הנז' בכח שטר מתנתו הנזכרת. ויוסף טוען עליו שאין שטר המתנה הנז' כלום לפי שהשטר עשוי בגופן של גוים. ועוד לפי שלא נתן לו החובות בכתיבה ומסירה כראוי או באגב.
תשובה מה שטוען יוסף ששטר המתנה בטל מפני שהוא עשוי בגופן של גוים. הא ודאי כל שלשון השטר הוא מתוקן כראוי וכתוב כהלכותיו הרי שמעון זוכה בו. מכיון שיש עליו עדים ישראלים. וכדמוכח בפ"ק דגטין +יא, א+ מההיא שטרא פרסאה דמסריה ניהליה באנפי סהדי ישראל. אבל הייתי צריך לעמוד על לשון השטר אם הוא מספיק לענין זה ואם הקנה לו כראוי בדיני ישראל. אבל כל שאין עליו עדים ישראלים אין השטר כלום. אלא במקום שיש בו הרמנא דמלכא דדינא דמלכותא דינא כדאי' בההוא פר"ק דגיטין +י, ב. וכן דעת הר"ן והרא"ש והעטור והרמב"ן, אבל רי"ף ורמב"ם סוברים, שאין מועיל במתנה וכיוצא בה. ועיין מגיד משנה בפרק כז מהל' מלווה ולווה. ועיין ב"י חו"מ, סי' סח, בדעת הרשב"א והגהות דרישה ופרישה שם.+ ומ"מ מה שטוען יוסף שהמתנה בטלה לפי שאין הקנאה לחובות אלא בשנותן לו באגב או בכתיבה במסירת שטרות וכל שעבודן. זו טענה ברורה. וכדאי' בפ' הספינה +בבא בתרא עו, ב+ וגם בפ' יש נוחלין +שם /ב"ב/ קמח א, וע' גיטין יג+ דמתנת הלואה ליתה בבריא אלא במעמד שלשתן. או בשנותן לו חוב בכתיבה ומסירה או באגב. +וכן דעת הרי"ף והרמב"ם ורשב"א, אבל הר"ח והרא"ש והטור סוברים שאין שטר חוב נקנה באגב ועיין טור חו"מ, סי' סו.+ אבל במתנת שכיב מרע איתא באמירה בעלמא. והוא +בבא בתרא קמו+ דהויא מתנה בכולהו נכסי מה שאין בזו.
@שו"ת הריטב"א סימן לט
עוד שאלה +תמצית שו"ת זו כתב ב"י חו"מ, סוף סי' קכג, בשם רבינו ונכפלה לקמן סי' קכח+ כי יוסף בן רחל הנז' נתחייב לאברהם אביו בחוב מלוה מאה זהובים בכתב ידו. ויעקב הנז' לעיל נתחייב בו בתורת ערב קבלן גמור שיפרע ממי שירצה בכתב ידו ובנאמנות עליו ועל יורשיו. ועכשו בא אברהם הנז' לתבוע מיורשי יעקב קבלנות זו. שאלת אם יכול אברהם זה לעשות מורשה ליוסף בנו שהוא הלוה בחוב הנז' לתבוע משמעון בעדו בהרשאתו.
תשובה [פשוט הוא] דמורשה שליחא בעלמא הוא וכל מאי דגבי ממונא [דמריה הוא] כדאי' בפ' מרובה +בבא קמא ע, א.+ וא"כ למה אינו נעשה שליח (לאיניש) [לאביו] כאיניש [דעלמא]. שאלו נתנו אברהם זה ליוסף בנו לא היה יוסף יכול לתובעו שהרי הוא חייב ליעקב וליורשיו לשלם מה שפורעין מפני הקבלנות שלו. (ותפורי מאראסה) [ואפוכי מטראתא] הוא. אבל השתא דשליחא בעלמא הוא יכול הוא לתבוע משמעון כל מה שאברהם אביו יכול לתבוע אותו. ואם שמעון בלבד הוא היורש תבעו הכל. אבל אם יוסף יורש עמו אין לו לתבוע אלא חלקו של שמעון כדין (דין) ש"ח =שטר חוב= היוצא על היורשין. +וכן כתב הרא"ש בפ"ק דבבא קמא לדף ט.+ ואם זכות (ראובן) [שמעון] בנכסים אלו הם מחמת מתנת בריא. אין אברהם גובה כלום בכח שטר זה, דהוציא +בבא בתרא קעה, ב+ עליו כתב ידו שהוא חייב לו אינו גובה אלא מנכסים בני חורין. ואם היא מתנת שכיב מרע כראוי לדעת רבי' אלפסי +/ב"ב/ קמז+ ז"ל וגם הר"מ במז"ל +הל' זכיה ומתנה פ"ח, הל' ח - ט+ דינה כיורשה וגובה וכן דעת מורי הרשב"א ז"ל (שיחיה) +בכתב - היד נקוד על תיבת שיחיה ואפשר שרבינו כתבה בחיי הרשב"א והמעתיק מחקה וכתב ז"ל+ ודעתי. +וכן כתב הר' המגיד שם בשם הרשב"א, שמחלק בין איכא פסידא לליכא פסידא.+ אבל לדעת מורי הרב הלוי ז"ל דינה כמתנת בריא ולא גבי מינה. זהו מה שהשיגה ידי לכתוב לך כפי השעה.
@שו"ת הריטב"א סימן מ
+תשובה זו הזכיר רבינו בחידושיו ליבמות צה, א ד"ה ואומר ר"ת. וז"ל שם: זהו הנראה לי בדינים אלו וכן קבלתי ממורי ז"ל בעיקרי הדינים, גם מורי הרשב"א ז"ל כך הסכים. אבל ראיתי להחכם הגדול הרב דן זצ"ל שהיה מקובל בדבר כר' יהודאי גאון להתיר למי שנשאת כשיש לה בנים ממנו וקא מעייל נפשיה בשנויי דחיקי, והנם כתובים על ספר תשובות שלי בס"ד.+ תשובות שהשיב לאחד מחכמי דורו שנתחבר עם הרב ר' דן האשכנזי ז"ל על הדין שדן דיבמה שנשאת בין ברשות ב"ד בין במזיד גמור שתצא מן הבעל ואפי' יש לה בנים ואסורה ג"כ על היבם אע"פ שהוא ישראל משום דמחלפא באשה שהלך בעלה למדינת הים. שהמשיגים בשיטת רב יהודאי ז"ל +וכ"כ הרי"ף בשמו ביבמות, פ' האשה שהלך, ודחה דבריו וכך הוא בהלכות גדולות הל' יבום וחליצה, דף נט, עמוד ד (דפוס ויניציאה)+ שהקל בדבר והתירה למאן שנשאת לו כשיש לה בנים ממנו.
וזהו לשון מורינו הרב ר' יום טוב בר אברהם ז"ל אשבילי המושב על ההשגות הנז'.
הנני משיבך תחלה על הראשון שכתבת והארכת לשון בדברים שלא היית צריך. ורובם פשוטים כתובי' בהלכות אף לתלמידיך וכ"ש לכמוך. ומקצתם יצאו שם דברים שלא במשקל אגב שטפא ורוב דברי'. ואין השעה נותנת לי לדקדק על כל דבור ודבור /גם/ שלא אהא כמקנתר וכאומ' בכעס. גם השעה לא תתנני לכתוב כי אם הצריך. /משפט זה נראה כמיותר/
כתבת יסוד שנראה לך כי אני סובר דהא דאמ' רב +יבמות צב, ב+ נשואין יש בה משום דמיחלפא באשה שהלך בעלה למדינת הים. שאני מפרש דדמיא לה ממש בדיניה ואיכא למגזר בה (מנפשה) [ממש] /יש למחוק תיבה זאת/ כדאיכא למגזר [בההיא כמו] שפי' בו אחרים וכו'. ועל זה בנית תלי תלים.
ואני איני יודע שום [פירוש שפירשו אחרים] בכאן בהא (שמעת) [שמעתא] דיבמו'. אלא שרש"י ז"ל פי' כן בפ' הזורק +גטין פ, ב.+ [וכבר כתבתי בכמה מקומות] ובחדושין דלא אתי שפיר ליש' דמיחלפא. ותו דלא אמרינן גרש זה ונשא זה כדאי' ביבמות. ואתה תפשת שלא במתכוין אגב שיטפך אותה (שמה) [שטה] של רש"י ז"ל במה שהבאת ופרש"י ז"ל משום דלית לה קלא. וההיא אזלא כפי שטתו ששם דמיחלפא לאו דוקא. דלפי התוספות +גטין שם /פ, ב,/ ד"ה נישאו, ויבמות שם /צב ב/ ד"ה אבל+ האמת שפי' דמיחלפא כפשוטו. אין כאן ענין לקלא ולא קלא. וכבר חזר רש"י ז"ל בכאן +ביבמות שם /צב ב/ ד"ה כדאמר מעיקרא+ ופירש דגזרה היא שגזרו אשה שהלך בעלה. והוא האמת בלא ספק. דלרב המנונא דאמ' יבמה שזנתה אסורה אסרי' נשאת וכדאמרינן התם נשאו וה"ה לזינו. אבל למ"ד זינתה מותרת ליכא למיסר בנשואין. דכל היכא דבמזיד אסירא בשוגג קנסי רבנן. והכא אפי' במזיד שריא ליבם אלא שעשאוה חכמים כאשה שהלך בעלה ממש וכל מה שאסרו שם אסרו כאן. דאי לאו הא לא קימ' הא וכולה חדא גזרה היא. זה פי' כל המפרשים ז"ל וכתבתי' אני במקומותי'. ומה שאתה עושה פי' משובש מדברי כדי שתחלוק עלי. אם תרצה לעיין בה אתה וכל אדם תמצא שאין הפי' כן, וגדו אילנא וקציצו ענפוהי יאמר נא גביה. מהיכן משמע לך זה מכלל דברי. שהרי אני אחר שרמזתי לפי' ר"ת ז"ל +תוס' יבמות שם, /צב ב/ ד"ה נותן+ שפי' בדרב אשי אם היה יבמה כהן דבקדושין אם רצה היבם לחלוץ מקיים אותה (הש') [המקדש]. ואמרתי דגאונים ז"ל ומורי הרשב"א ז"ל אינו מודה בזה. +וכן כתב נ"י בשם הרשב"א שם.+ אמרתי דבנשאת כל המפרשים הללו מסכימי' שתצא ואפי' יש לה כמה בנים משום דמיחלפא באשה וכו'. כלומ' דאע"ג דמדינא שריא ליה דכיון דבמזיד שריא ליה למאן דלית ליה דרב המנונא ודר' עקיבא דפ' (בשם) [האשה] לית לן למיסר בנשאת. אלא שאיסורה משום גזרה דמיחלפא באשה שהלך בעלה וכ' דכיון דבמזיד אסירא ליה דכשם שאסורה לבעל אסורה לבועל +סוטה כז, ב+ בשוגג (אסור) [אסורה] עליו וכענין שאמרו לאוסרה על היבם. ועל זה אמרתי דאע"ג דהכא ביבמות והתם בפ' הזורק לא הזכיר טעם דמיחלפא אלא לענין לאוסרה על היבם כלה חדא דינא. ודיבם צריכה טפי שלא עשה שום איסור. דטוביא +פסחים קיג, ב מכות יא, א+ חטא וזיגוד מנגיד. דאלו לענין הבעל ראוי הוא לגזור ולקיומ' אטו ההיא דפ' הזורק כדאוקימנא בגזרה שוה משום דמיחלפא כלה [חדא גזרה]. וכיון שנאסרה על זה אסרנוה על זה וכדתנן תצא מזה ומזה וכמו שכתוב בתוספות.
מעתה אני אומ' בשם הראשונים ז"ל ובשמי. דכיון דאיסורא דהאי אתתא משום דמחלפא היא כדידה דינינן לה לגמרי לצאת מזה ומזה אפי' במקום בנים. שלא ראינו שחלק התנא והתלמוד ביניהם. אדרבה שנה בהם התנא בפי' וכל הדרכים האלו בה. ואע"ף שאמרו במתנית' זו דברי ר' (מאיר) [עקיבא] וחכמים אומרים אין ממזר מיבמה. היא הנותנת דבממזר בלחוד פליגי ובשאר הדברים מודים. וכמו שפי' ר"י ז"ל וכל הפרשנים ורבותי שיחיו. וכמו שכתבתי לרב ר' דן שיחיה. ואם אתה והוא תופסין שטה אחרת דבכולהו פליגי רבנן אני לא אזוז משטה זו מפני דעתכם. סוף סוף לפי שיטתנו בכל הדרכים קנסו אפי' יבמה שנשאת ברשות ב"ד כדתנינן בהדיא משום דמיחלפא. וזהו מה שכתבתי אני בלשון קצר כמי שמדבר לגדולי' ראשי פרקים. ואף כי השעה לא [נותנת] להאריך ובחפזון גדול כתבתי מה שכתבתי.
ומה שהוספת אגב גררך בפי' הר"מ במז"ל +הל' יבום וחליצה פ"ב, הל' יח+ ורבינו הגדול ז"ל כאלו הם חולקים, זה אינו. אלא כלם מודים שאסורה לזה ולזה ומשנה מפורשת היא תצא מזה ומזה. אלא דמר אמ' חדא ומר אמ' חדא וזה ברור. גם רש"י ז"ל תראה שפי' כן נשואין יש בה להצריכה גט לרב משום דמחלפא. ואין כוונתו לומ' שצריכה גט אבל שלא תצא. כי הוא ז"ל פי' +יבמות צב, ב ד"ה בזנות ולפנינו: לית ליה דרב המנונא /לפנינו אינו ברש"י/+ בדרב אשי דאמ' שריא ליבם דלית ליה הא דרב דאמ' דמיחלפא ליה באשה. אלמא לרב דאמ' דגזרינן דמיחלפא אסורה היא על היבם ועל הבעל. ואי אפשר לומ' זולת זה כיון דנקטינן טעמא דמיחלפא ומשנה מפורשת יש. (אלה) [אלא] שהגדולים מקצרין ועולי' בדברים הפשוטים.
מעתה במאי יתקיימו דברי ר' יהודאי, מפני שאנו אומ' דהכא איסורא דרבנן היא שאסרו משום דמחלפא. אדרבה אע"ג דמדדיקינן כיון דלההיא דמוה וגזרו כדידה ממש גזרו בכל דבר. שאם אתה מחלק ביניהם במקצת ומדמה אותן במקצת יבואו לטעות אזו לזו ולהתיר בההיא מה שהתרנו בזה. ואין אלו מדת חכמים כלל.
ומה שאמרת גבירי החכם כי לא מצינו בשום מקום שאמרו חכמים תצא במקום שהולד כשר. יצא מדבריך שאפי' כשנשאת בזנות גמורה ובלא עדים לא תצא (שיש) [כשיש] בנים. +עיין נ"י יבמות שם בשם רבינו. ועיין שו"ת הגר"ע איגר סי' רה, בסוף התשובה.+ גט קרח יוכיח דלכולי עלמא הולד כשר מדאוריתא אלא (דלרבנן) [דלר' מאיר פסול] מדרבנן. מפני ששינה ממטבע שטבעו חכמים בגיטין. ולרבנן כשר לגמרי. תצא מזה [ומזה] כדאמרינן בהדיא בפ' הזורק +גטין פט, ב, ושם פו, א+ וכל הדרכים האלו בה. וכן המביא גט ממדינת הים ולא אמר בפני נכתב ובפני נחתם שאמרו +שם /גיטין/ ה, ב ועיין בחדושי רבינו לגטין פו, ד"ה הניחא, שמשמע לא כמו שכתב כאן ועיין בראיה שהביא הר"ן לזה+ תצא והולד ממזר לר' מאיר. ולרבנן תצא מיהת אלא שאין הולד ממזר, וכדתניא וחכמים אומרים אין הולד ממזר מכלל דמודים הם שתצא. וכמו שפירשו רבותי וגדולי הפרשני' ז"ל +תוס' ה, בד"ה כיצד וכן כתב הר"ן בפ' הזורק, וטור וב"י, סי' קמב, אבל הרמב"ם כתב, שהוא פסול, עד שיתקיים בחותמיו, וכבר הביא כלל, שכל מקום שאמר פסול אם נשאת לא תצא+ דבממזר בלחוד פליגי אבל בשאר דרכים מודו. ושינה שמו ושמה ושם עירו ושם עירה כרבנן אוקימנא וקתני דמודו ביה רבנן שהולד ממזר מדבריהם ותצא מזה ומזה וכל הדרכים האלו בה וכדאי' התם בהדיא. והא איכא מאן דאמ' +כן כתבו התוס' בשם ר"י ביבמות צב, ד"ה אבל+ דלרבנן נמי יש שהולד ממזר מיבמה מדבריהם כשנשאת.
ומה שהביאת /שהבאת/ מההיא דיצא קול וכ' +יבמות כד+ ומג' גטין וכ' +גטין פו+ ומרוכל וכ' +יבמות כד.+ אין אחת מהן דומה לזו. ונקוט האי כללא בידך כל מקום שיש לעז שלא כדין באמת לפגום בנים כשרים חששו ללעז. אלא א"כ עבר על תקנתא דרבנן ממש. וההיא דיצא עליו קול אין כאן אלא קול בלבד. ומפני קול היאך פוגמין בנים שהם בחזקת כשרות. וכן בההיא דרוכל שהבנים כשרים מן הדין ואתה מוציא עליה' לעז שהם פסולין וחייבי לאוין. (ושני) [ובקול] טומאה לא (רצה) [רצו] להוציא כיון דאיפשר דליכא טומאה כלל. ואלו איכא עדי טומאה מפקינן אע"ף שיש לה כמה בנים. דלעז כדין הוא הולד ממזר שאינו אלא חייבי לאוין. וההיא דג' גטין פסולין לא הפריזו חכמים במדתן לפגום הולד ואפי' לר' מאיר. ולא להוציא כשיש לה בנים לרב לעשות בהם תקנה משום דדכותיהו /דכותיהו/ בעלמא כשרים. וכמו שהאריך ר"י ז"ל. והא איכא למ"ד בהו שלא תצא כלל ואפי' בשאין לה בנים. וכדאמ' רבא לעולם לא תצא, אבל באידך עשו תקנה וחששו דקיל להו לאינשי ועשו גדר לגזור גזרה. ואפי' במקום שיש בנים ולא חששו ללעז +וכמו שכתב הגרע"א ולא כמ"ש בחדושי אנשי שם שם, סק"ד עיין שו"ת הגרע"א סי' רה+ דסוף סוף מאי לעז שאינו יש כאן. הרי כשתצא יבמה זו שיש לה בנים אם (ינטרו) [יאמרו] על הבני' שהם ממזרים לר' עקיבא ומחייבי לאוין לרבנן לימרו דהא קושטא קאמרי, וכי רוצה אתה לחפות עליהם, ואין זה דומה לג' גטין פסולין שיבאו לומ' גט פסול היה לגמרי וממזרים גמורים הם מן התורה ובכהן יאמרו חללים הן, וכיון דכן לא הפריזו במדתם, אבל כאן שאין מוסיפי' עליהם פגם מה יחושו לבנים, ומיהו פעמים דמשום [חומרא] (חומרה) דדבריהם לא חששו ללעז ואפי' להוסיף עליהם פגם גמור כגט קרח ושלום מלכות ושינה שמו ושמה והמביא גט ממדינת הים לדברי האומרים דרבנן קונסין אותה בכל דבר חוץ מפגמו של ולד.
ומה שאמרת במה שהקשיתי על הרב ר' דן דא"כ לר' ירמיהו /בירושלמי יבמות פ"י וגיטין פ"ח ה"ו/ מצינו חוטא נשכר ואמרת ליתה דר' ירמי' מיירי בשוגגין (ואונסין) [ואנוסין] וההיא דלעיל במזידין שכל מקום שאמרו חכמים חוטא נשכר במזיד מיירי, והלא רש"י ז"ל המאור הגדול פירש לההיא דרב אשי כשנשאת על פי ב"ד ברשות וכמתניתין דמייתינן לה עלה וכאידך דרב דנשואין יש בה דההיא ודאי בנישאת על פי ב"ד ומשום הא הוא דס"ד דשריא ליה, דאלו במזיד גמור איך ס"ד כל ארבעין בכתפיהו ושרינן להו ואפי' כשאין שם בנים, אלא ודאי בשוגג ואפי' הכי אמ' תלמודא דלא שרינן ליה דא"כ מצינו חוטא נשכר, ולכשתמצא לומ' דהא דגמ' דילן במזיד אידך דירוש' +גטין ח, ו ויבמות פ"י והובא ברי"ף שם+ נמי במזיד ועל זו תביעה /שמא צ"ל: תבעיא/ בירוש' דהכא והתם סתמא היא וכן פי' הרב ר' דן י"א דאולי דהתם ר' יוחנן במזיד אתיא ולכך קנסוה ור' יוחנן בכל דכן הוה מייתי ראיה ור' ירמיה לא חש לה ועל זה אמרתי א"כ היאך לא חשש ר' ירמיה שיהא זה חוטא נשכר.
ומה שכתבת היאך לא שנינן בדרב אשי דדילמא משום דיש לה בנים. דכתבת דאם כן מאי איריא כהן אפי' ישראל, הא ליתה, דכל היכא דיבם ישראל וחזיא ליה לא מעברינן ליה מינה דלא עביד איסורא, אבל כשאינה ראוי לו [נניחנה] (ננחינה) תחת זה משום לעז בנים.
גם מה שכתבת דההיא בקדושין מיירי ובנים מאן דכר שמייהו, תנאי ופירשא שקלת מעלמא, והלא רש"י ז"ל כך (פירשא) [פירשה] כשנשאת משום דקשיא ליה דמשום קדושין בלחוד /לא/ הוה קרינן ליה חוטא נשכר ואפי' בעושה במזיד וכ"ש בעושה ברשות ב"ד ואע"ף שבתוספות +יבמות צב, ד"ה נותן+ גמגמו עליו ופירשוה בקדושין כדפי' ר"ת ז"ל.
גם אני כבר רמזתי פירושו של ר"ת ז"ל דכליה רישא וסיפא בקדושי', אבל רש"י ז"ל פי' כולה בשנשאת ודאמרינן יהיב לה הבעל גט והדרא ליה ליבם משום דלית ליה (גזרא) [גזרה] דמיחלפא וכדאמרינן בפ' הזורק בלישנא קמא, ורב הוא דאמ' משום דמיחלף, ומיהו אף לפי' ר"ת ז"ל אני אומ' דמכדי הא דרב אשי סתמא איתמרא ולא איתפרשא בקדושין או בנשואין ובסיפא הוא דפרישנא בקדושין משום דלא אפשר לן אלא [בהכי] ואמאי לא הוה אמרינן רבותא בדרך איבעי' אימא דלעולם אפי' בנשואין אתיא ושרינן לה לדברי הכל לבעלה כשיש לה בנים משום לעז בנים היכא דלא חזיא ליבמה מיהת.
ומה שכתבת בפי' הירוש', דבריך כדברי הר' דן ושטתו ממש לומ' דמתני' לצדדין, ולא הוספת לי שום דבר, ואין הפי' הזה נכנס באזני +וכמ"ש לעיל, שגם בגט קרח ושלום מלכות תצא ועיין הערה /חמש עשרה/.+ ותמהני תכלית הפלא מדעתך הצלולה שנראה מדעתך ומדבריך שאתה סובר שיש לך ראיות פשוטות על דברי הגאון ז"ל, ולא נתת אל לבך שעברו כמה גאונים וכמה רבנים וכולם קיימו דברי הגאון רבי' אלפסי ז"ל ולא היה שום אדם שהעביר עיניו בראיות הללו שהבאת מלעז ופי' הירוש'.
ומה שכתב (דהכי) [דהאי] חששא דמיחלפא ספק ספיקא הוא ושמא לא תתחלף ואין לנו להוציא לעז על הבנים, במה שכתב תמיה' לי, דהתלמוד אומ' דמיחלפא ואתה אומ' דלא מיחלפא ולא יבואו להקל בחמורה כמו בקלה, והלעז שאמרת כבר אמרתי לך שאינו או אפי' ישנו כדאי היא תקנת חכמים שלא לחוש לזה כדי לקיים תקנתם היכא דקילא להו לאינשי ואתו למגע באיסורא דאוריתא באשת איש דעלמא דכולה חדא גזרה היא לרבנן ובכל אותן שכתבנו לעיל, והנה /והנך/ כופל דברים ללא צורך, (וש"ל) כי הנה מורנו הרשב"א ז"ל מסכים לדברינו בהוראה זו והיא דעת כל הפרשנים ז"ל. והרב המפולפל בעל העיטור נתנה פשוטה +כן בעטור סדר גט וחליצה. ע"ש, שמביא תוספתא: יבמה שנשאת ובא יבמה ממדינת הים אנשי מזרח כופין יבמה שיחלוץ ותשב עם בעלה, ואנשי ארץ ישראל מוציאין אותה מזה ומזה. וכן כתב בעל כפתור ופרח, חלק א, ריד משמו. ועיין יש"ש, סוף ב"ק, אות לד, בחילוקים שבין בני בכל /בבל/ ובני ארץ ישראל. ועיין שו"ת ריב"ש, סי' תפב.+ ואם יש מי שגדול כחו לתפוש דברי היחיד יתפוש, ואלו בא להחמיר משום חשש גט מעושה ואמרו /אולי צ"ל ויאמר/ שתצא מזה ומזה ולא תנשא לעלמא.
והנה איני רואה בשום מקום שמצאתם ראיה דאנשואין מותרת לו בשיש לה בנים, וגם מר רב יהודאי לא הביא שום ראיה, וזה תימ' גדול, המשנה מפורשת לפנינו תצא מזה ומזה וכו' ולא הוציא התלמוד ממנה לרבנן אלא הכשר הולד, ומה ראיה ברורה יותר מזו שאתם עושין פי' לפי' בלי שום ראיה ודוחין מה שאמ' התלמוד להדיא, שאם אתה אומר לא תצא דמיחלפא בההיא ואתם אומרין כשאין לה בנים מיחלפא, כשיש לה בנים [לא] מיחלפא, והנה אין לך ראיה ברורה בעולם שלא יוכל אדם לעשות בה שום דחיה ההיא (דישנה) [דשינה] שמו ושמה וכ' הא אוקימנא דרבנן תקנו לה וכדאמרינן מודים חכמים לר' מאיר בשינה שמו ושמה וההיא ודאי באיסורא דרבנן קאמ' כמו שפי' רש"י ז"ל (וכיון) [וכגון] שהיו לו שתי שמות כההיא. [אבל] בשינה שמו ממש דפשיטא דפסולא דאוריתא הוא והולד ממזר דאפי' תימ' שמו ושמה אם שינה אינו גט ומאי דאמרינן דמודים חכמים ואיצטריכנא לסיועה וכן שלום מלכות וגט קרח אמרינן התם הולד ממזר ופרכינן הא ניח' לר' מאיר אלא לרבנן מאי איכא למימ' ומהדרי' התם תצא הכא לא תצא וסתמא קאמרינן תצא ולא אפיקניה מסברא דר' מאיר אלא לענין הולד שנחלקו. ופלוגתא דירוש' דר' יוחנן ור' ירמיה פשוט הוא בין שיש לה בנים בין כשאין לה בנים דסתמא נקטי לה מדלא פרישו בה מידי, ור' ירמיה סבר לה דכלה ר' עקיבא היא דיבמה שזנתה אסורה כאשת איש דעלמא כדשמעינן ליה בפי' כשם, הא לרבנן לא תצא כלל ולית ליה גזרה דמיחלפא, ור' יוחנן סובר בגמ' /כגמ'/ דילן דרבנן היא משום דמיחלפא היא, ומה הן צריכין עוד לפרש והמשנה מפורשת לפנינו, ולא צריכינן למידע אלא ר' עקיבא או רבנן היא נמי אלא שאין הולד ממזר מן התורה מיהת לדברי הכל ובממזר מדבריהם בפלוגתא דאפליגי בתוספו'.
@שו"ת הריטב"א סימן מא
לבית דין קהל בלאסיה תשובה אשר ממנה תובן השאלה. עמדתי על הטענות הכתובות בקונדרס שלמעלה וגם על המכתב הכתוב בגופן של גוים אשר שלחתם לי חתום תוך הקונדרס הנז', והנני כותב על הכל מה שיראה לי בפרטי שאלותיכם, אשר אמרתם בכתבכם כי הם הצריכין עתה לנדון שלפניכם, ושאר כל הדברים אשר עברו ואשר נדונו חוץ לפרטים ההם אני מניחם כפי מה שאמרו אם טוב ואם מוטב.
ותחלת כל דבר אני משיב על מה שהאפטרופוס טוען כי האלמנה הנז' הפסידה עיקר כתובתה ותוספת ונדוניא שלה מפני שהיתה מורדת על בעלה בחייו והב"ד שעבר דנו אותה כמורדת כמו שהוא כתוב במכתב הנז' שהוא בגופן של גוים, וזהו מה שאני כותב בפרט זה.
דעו אחי שאפי' נתברר בעדים כשרים כראוי ענין הגופן +עיין לעיל, סי' לח+ הנז' ומה שכתוב בטענות מטענת המורדת שטען הבעל בחייו והאפוטרופוס הנז' לאחר מותו איני רואה באשה הזאת דין מורדת המפסדת כתובתה שאמרו חז"ל, וטעמא דמילתא משום דלא אפליגו בפ' אע"ף +כתובות סג, א+ מורדת ממאי רב הונא אמ' מתשמיש ור' יוסי בר' חנינא אמ' ממלאכה, ומסקנא כלישנא דההיא (דמתשמש) [דמתשמיש] כולי עלמא לא פליגי דהויא מורדת. כי פליגי ממלאכה, וקי"ל כרב הונא דאמר דממלאכה לא הויא מורדת, כלומ' דאע"ג דמרדה מלשמש את בעלה במלאכות שאשה חייבת לבעלה לא הויא מורדת לקנסה בכתובתה לא כמשנתנו ולא כרבותינו, אלא שכופין אותה בשוטים +רמב"ם הל' אישות פכ"א, הל' י+ או בשמתא +כן כתב הרב המגיד שם בשם קצת מן הראשונים.+ או (שאינ) [שאין] זנה +עיין ראב"ד בהשגה שם+ או שמנכין מנכסיה +כן כתב הרב המגיד שם, בשם הרשב"א וכן כתב הר"ן+ אם יש לה או לפחות מכתובתה כדי שפחה (לשמשה) [לשמשו] כפי מה שכתבו בזה גדולי רבותי' ז"ל. והמורדת מתשמיש שהיא יוצאה בלא עיקר כתובה ותוספת ונדוניא היא על שני פנים +כתובות סג, ב.+ האחת מורדת גמורה שאמרה בב"ד או לשלוחי ב"ד בעינא ליה ומצערנא ליה, והשנית האומרת מאיס עלי, ובגמ' שקלי וטרו בהאי מילתא, גם רבותי' המפרשים ז"ל נתחבטו מאד בפירושה +עיין ב"ח אה"ע, סי' עז, שמנה כאן חמש שיטות, אחרים מנו יותר.+ ולדברי כלם איני רואה באשה הזאת אף לטענות הבעל (ומה) [במה] שכתוב שאמרו הב"ד בגופן הנז' שתה' אשה זו נדונת כמורדת (זו), אלא שבאין לדונה כמורדת לפי שנתרעם בעלה ממנה שלא רצתה לשמשו ולהיות עמו כדרך כל אשה המשמשת לבעלה וכי היה חולה כמו ג' חדשים ולא באה לשמשו ולהיות עמו, זה עיקר תביעתו בענין זה וזה עיקר הטעם הכתוב בגופן הנז' שעליו אמרו הב"ד שהיא מורדת, וכי מעיינינן בה לא חזינן בהא דין מורדת המפסדת כתובה שאחז"ל, דאי משום שלא רצתה לשמשו במלאכות ולהיות עמו אפי' היה כדבריהם מורדת ממלאכות היא דלא הויא מורדת, ואי משום שנאמ' שיש בכלל התרעומת שלא רצתה לשמשו בתשמיש המטה אע"ף שאין זה מתפרש שפיר מתוך לשון התרעומת, שהרי מכלל התרעומת הוא שהיה חולה וסתם חולה אינו מתרעם ממניעת תשמיש המטה, וכל שבא להפסידה כתובתה בטענת מורדת טענה מפורשת בעי ולא טענה סתומה. ולא עוד אלא אפי' יהיה זה במשמע לשונו ותרעומתו ואפי' היה תוך לשונו מפורש בו מ"מ לא חזינו בה דין מורדת מתשמיש דהא לא אמרה לב"ד ולא לשלוחיהם לא טענת מאיס עלי ולא טענת בעינא ליה ומצערנא ליה, ואין זה מוזכר בשום לשון מן הקנדרס ומן הגופן כלל, ומשום דאמרה לא בעינא לשמשו בתשמי' המטה לא דיינינן לה כמורדת עד דאמרה בעינא ליה ומצערנא ליה +ומדברי הרשב"א בתשובה, הובאה בב"י, סי' עז, משמע, שאע"פ שלא אמרה לשון זה, וזה לשונו: אבל אם היא מעכבת אף מחמת פרעון מה שלותה קרוב הוא בעיני לומר שזה מדרכי המורדת האומרת בעינא ליה ומצערנא ליה.+ שלא לחנם תפס התנא לשון זה, וכל כי הא מילתא הבו דלא לוסיף עלה היא, וכן פסקו כל הפוסקים ז"ל. וכי אמרה בעינא ליה ומצערנא ליה אינה נדונית כמורדת אלא כדברי רבותי' שהלכה כמותם דאמרינן התם ורבותינו חזרו ונמנו שמכריזין עליה ארבע שבתות זו אחר זו ומתרין עליה ע"י ב"ד או שלוחיהם שתי פעמים אחת קודם הכרזה ואחת לאחר הכרזה הוי יודעת שאפי' כתובתך מאה מנה הפסדת הכל ולא תחזור בה בכך, [ואין] (אין) קונסין אותה [עד] לאחר ד' שבתות ובלאו הכי אין קונסין (לו) [לה] בכלום. והאומרת מאיס עלי אע"ף שלא הוזכר בה הכרזה לדברי הר"מ במז"ל +הל' אישות פרק יד, הל' ח+ וחבריו ז"ל האומרין דיהיב לה גיטא לשעתו התראה (ואיבעיא) [ומיבעיא] ואח"ך מגרש וקונסין אותה בכתובתה ולא לאפוקי שאין כופין אותו לשעתו אלא לאפוקי דלא קימא ארבע שבתות ולדבריהם ג"כ אין קונסין אותה עד שיתן לה גט +נראה שמדייק ממה שכתב: ותצא בלא כתובה ולא כתב והפסידה כתובתה לומר, שעם יציאתה מאבדת כתובתה ולא לפני כן, שאם חזרה בה כתובתה קיימת.+ כל שכן לדברי שאר רבותי' ז"ל האומרים שהאומרת מאיס עלי דמשהינן לה שנים עשר חדש אגיטא וקודם לכן לא תפסיד כלום וזה באמת דעת שני רבותי ז"ל ודעתי. מעתה אפי' היה כטענת הבעל וכטעם הכתוב בגופן הנז' אין בזו דין מורדת דמפסדת כתובתה, וכ"ש כפי טענתה שכפרה ואומרת כי לא היו דברים מעולם וכי לעולם היה רצונה לשמשו ככל אשה לבעלה ובלבד שידורו בבית הגון שלא יהיו שם קרוביו שמצערין אותה, כי לפי טענה זו אפי' מורדת ממלאכה אין כאן.
מעתה לא הייתי צריך לברר אם יש לאפוטרופוס עדות מספקת למה שכתו' בגופן הנז' שאפי' היה חתום ומקויים הגופן ההוא כראוי אינה נדונית כמורדת מחמת הספק כמו שכתבנו, אכן להגדיל תורה ולהוציא דין לאמיתו אני אומ' שאין הפסק ההוא מתברר כדין שהיה כן שהרי גופן של (גופן) [גוים] פשיטא שאינו כלום, ואם מפני העדים שסיים האפוטרופוס שהיו יודעין שהדבר ההוא כן היה כמו שכתוב בגופן הרי אחד מהם לא העיד עדות הצריכה אלא שאומרים שענין זה הוא כתוב בשטר אחד בגופן של גוים והם מעידי' כמו שהוא כתוב באותו שטר +עיין בחידושי רבינו למכות ו, א: השולח עדותו לבית דין ואומר כל מה שכתוב כאן אני מעיד, עדות מעליתא היא. ועיין שו"ת חתם סופר, אה"ע, סי' קג.+ ועדות זו אינה מתקיימת בב"ד לחייב בה שום חיוב שהרי אין מתבררין מתוך הלשון הזה שהם יודעין ומעידין שום עדות מגופו של ענין דבר ברור, ואין עדות מתקיימת בב"ד עד שיעידו בדבר ברור כדאי' בפ' דיני ממונות +אולי צ"ל: אחד דיני ממונות+ ודוכתי אחריני, וגדולה מזו אמרו בפ' האשה שנתארמלה +כתובות כ, א+ ת"ר כותב אדם עדותו על השטר ומעיד עליה אפי' לאחר כמה שנים ופרש"י ור"ח ורבי' אלפסי ז"ל וכמה חבל גדולים +וכן כתבו התוס' שם+ נוחי נפש שהשטר ההוא הוא שטר שמוש שעושה לו העד למזכרת שרואה בו עדותו ומעיד אח"ך כפי מה שרואה בו, ואמרינן עלה אמ' רב הונא והוא שזוכרה מעצמו, פי' שאפי' מעיד בפי' כל המעשה כפי מה שהוא בכתב ההוא אינו כלום אם לא היה זוכרו מעצמו עיקר העדות קודם שיראה בכתב אלא שלא היה זוכר קצת הפרטים עד שראה בכתב, ור' יוחנן אמר אע"ף שאינו זוכרה מעצמו והלכה כר' יוחנן. ומיהו אף ר' יוחנן לא אמ' אלא שאע"ף שאין זוכרה אלא מתוך הפנקס העדות שמעיד אחר ראיית הפנקס עדות ובלבד שיהא זוכרה מעצמו ע"י הפנקס, הא כל שאינו זוכר העדות אפי' לאחר ראיית הפנקס אינו כלום דמפי כתבם הוא וכן פי' רש"י ז"ל ושאר המפרשים ורבי' מאיר הלוי ז"ל ורבותי שוים בדבר, וכן בודאי מוכיח לשונו של ר' יוחנן דקאמ' שאע"ף שאינו זוכרה מעצמו ולא קאמ' אע"ף שאינו זוכרה דאלמא אף לר' יוחנן בעי' שיהא זוכרה אלא דלא בעי שיהא זוכרה מעצמו כמו ראיית הכתב, וכן מוכיח פירושו ממה שהביאו (עליה) [עלה] מתרי סהדי דאינשי חד מינייהו סהדותא ומדכר ליה חבריה ומידכר, וכ"ש וק"ו שאף רב הונא לא אמ' אלא שיראה מה שכתוב בשטר ואח"ך יעיד בפי' מה שכתוב בו וזהו לשון הברית' בעצמו, אבל שיאמר בלא ראיית הכתב שהוא מעיד כמו שכתוב בשטר שבמקום פירוש והוא אינו מעיד עדות מבוררת פשיטא (שאפי') [שאינו כלום ואפילו] כל עדות ברורה שבעולם אין מחייבין בה אלא כשקבלוה ב"ד בפני בעל דין דהא קי"ל בפ' הגוזל +בבא קמא קיב, ב+ שאין מקבלין עדים שלא בפני בעל דין אלא כשהיה הוא חולה או עדים שלו חולי' או מבקשי' לילך למדינת הים ושלחו לו ולא בא כדאי' התם, וכל שאמרו אין מקבלין אם קבלן אינה קבלה +ולא כראבי"ה וראב"ן שהביא המרדכי בשמם שם, שבדיעבד דנין על פי עדות זו ועיין ב"י חו"מ, סי' כח+ ואין דנין בה כדאי' בירושלמי +עיין ירושלמי סנהדרין ג, ט, שמשמע להיפך+ וכמו שכתבו גדולי רבותינו ז"ל +כ"כ הריב"ש בתשובה, סי' קח, בשם הרשב"א והרמ"ה. ועיין נ"י, ב"ק כד, בשם הרא"ה.+ ואיני רואה בנדון הזה דבר מכל זה, הנה מכל הצדדים האלו נסתלק מן האשה הזאת דין מורדת.
ולענין מה שבא בטענת האפטרופו' כי האשה הזאת הפסידה כתובה לפי שהיתה עוברת על דת, זה שם אחר וענין אחר הוא ואין לו שום מבוא עם שם מורדת, וגם הוא בעצמו עשה מהם שני דברים שאמ' בטענתו כי היתה עוברת על דת משה ויהודית ושהיתה מורדת, אך בטענות הבעל בחייו לא הוזכר בה שום עוברת על דת, וגם הב"ד שעברו לא הזכירו ולא דנו בה (שם) [שום] עוברת על דת אף לפי הגופן הנז'. וא"כ מהיכא תיתי ליה לאפטרופו' הנז' שזו האשה הפסידה כתובתה מטעם עוברת על דת ומי פסק עליה כן, ולא עוד אלא כי דבר ידוע הוא שאפי' העוברת על דת צריכה עדים שעשתה כן ובעיא התראה דהא קי"ל +סוטה כה, א+ עוברת על דת צריכה התראה ושיש עדים שחזרה ועברה על דת אחרי ההתראה ואז מפסדת כתובתה, ועל הבעל לברר כל זה אם כפרה בו, ואיני רואה בכל המכתבים האלו שום עדות מזה באשה הזאת, כי אם מפני שנתרעם הבעל ממנה שהיתה מחרפת ומגדפת אותו כשבאת אליו והאפוטרופוס הזה סבור שיש בכלל חירוף וגידוף בין מקללתו או מקללת יולדיו בפניו +כתובות עב, א+ מה שאין כן במשמע, דהא נמי הבו דלא לוסיף עלה. מ"מ אף לפי דבריו לא נתרעם הבעל מן השם הזה, ואפי' נתרעם לא נתברר עליה שעברה על דת ולא שפסקו עליה ב"ד כן, ואין שום זכר מזה אף בגופן הנז' ולא במכתב הנמצא קרוע ביד ר' נתן, ומעתה גם מן הטעם הזה לא הפסידה שום דבר מחיובי כתובתה, וזה נראה לי ברור ופשוט לכל יודע ספר.
ולענין טענת המטלטלין אשר שאלתם במה שאמרה שמכרה ומשכנה לצורך מזונותיה אם נאמנת אם לאו, דבר ברור הוא שהיא נאמנת בשבועת הסת אע"פ שהודת בחפצים דהא אית לה מגו מעליא והפה שאסר הוא הפה שהתיר +שם /כתובות/ יח, ב.+ ואלו לא היה עליה תביעות כלום אלא שהיו מתעצמין על המזונות דבר פשוט הוא שעל המזונות שתובעת מחיי בעלה [אינה] נאמנת (הטוענין) [דטוענין] ליורש מאי דמצי טעין אבוהון. והבעל היה נאמן בשבועת הסת לומ' שכבר נתן לה כדאית' בפ' שני דייני גזלנות /גזירות/ +שם /כתובות/ קז, א. וכ"פ רש"י ד"ה ונאמן.+ אבל המזונות שלאלמנות /של אלמנות/ הא קי"ל בפ' אלמנה נזונית +שם /כתובות/ צו, ב, וכן כתב רבינו בחידושיו+ כדתני לוי דכל זמן שלא נשאת על היתומים להביא ראיה, ומסתברא דנשא' לאו דוקא וה"ה כל שתבעה כתובתה בב"ד בענין שאין לה מזונות +שם /כתובות/ נד, א+ דינה כאלו נשאת. דהא תלמוד טעמא דמילתא כדפרש"י ז"ל +שם /כתובות/ צו, ב, ד"ה עליה להביא ראיה+ וכדמוכח שמעתא גופה משום דכל זמן שלא נשאת נכסי בחזקת אלמנה קיימי לענין מזונות דהכי תקון רבנן, ומשנשאת לא (קיימא ברשות) [קיימי ברשותה] אלא בחזקת יתומים, וכל שהפסידה מזונות נכסי בחזקת יתומים קיימי, אבל כיון שיש בידה מטלטלין והן באין להוציא מידה נאמנת היא עליהם במגו בשבועת היסת, (ובמה) [ומה] שמשכנה נותנת או תגרע מפרעונה מה ששוה המשכון יותר, וכן אם מכרה בזול (הפסיד) [הפסידה] שאין לה למכור אלא בשויו כפי השעה וכדאי' בפ' אלמנה נזונת +שם /כתובות/ צח+ וכן כתב הרמב"ם ז"ל +הלכות אישות פרקים יז - יח.+
ולענין מה שטוען האפוטרופוס על המתנה לחוד שלא זכתה בכלום לפי שהיתה המתנה לה ולולדות שתלד שלא היו בעולם באותה שעה +מקנה למי שלא בא לעולם לא עשה כלום בבא בתרא קמב, ב+ וגם לא באו לעולם אחרי כן, אין טענתו טענה מן הצד הזה שהנותן מתנה לחברו ולמי שלא בא לעולם היינו את וחמור שנחלקו בו בפ' מי שמת +שם /בבא בתרא/ קמג, א. וצריך להחליף כאן שטות רב המנונא ורב ששת.+ דאמרינן התם קנה כחמור לא קנה את וחמור רב נחמן אמ' קנה מחצה ורב המנונא אמ' קנה הכל ורב ששת אמ' לא קנה כלום ופסקו הגאונים ז"ל הלכתא כרב נחמן דאמ' קנה מחצה ואע"ג דאמרי' בפ' האיש מקדש +קידושין נא, א+ את וחמור הוא ואת וחמור לא קנה. סוגיא דגמ' הוא דפריך אליבא דרב המנונא אע"ג דלית הלכתא כותיה וכו' ואורחא דתלמודא בהכין בדוכתי טובא כמו שכתב רבי' הרמב"ן ז"ל וכן התוספות וכן פסק הר"מ במז"ל פ' כ"ב מה' מכירה ופשוט הוא. מעתה אף זו יש לומ' שקנתה מחצה שאומ' נכסי ליך ולבניך קנתה מחצה כרב יוסף דאמ' הכי בפ' מי שמת +בבא בתרא קמג, א+ מדכתי' +ויקרא כד, ט+ והיתה לאהרן ולבניו מחצה לאהרן ומחצה לבניו, והלכתא כרב יוסף בשדה קנין +לפנינו עניין ועיין רש"י שם+ ומחצה כדאי' התם.
ואשר שאלתם שאעיין בלשון המתנה והתוספת אם נשתעבד בה הבעל כדין אם לאו, לולי דברני זה לא היה לי מקום לדבר בזה לשני פנים מאחר שלא טענו הכתו' בזה כלום, אבל להספיק רצונכם אני אומ' כי התוספת בדין נשתעבד בו, אבל לענין +קטע זה הביא ב"י בקיצור בחו"מ, סי' ס בשם רבינו+ המתנה לחוד שכתב שנתן לה בקנין גמור לה ולולדות שתלד לו מאה וחמשים בשטניש ולא סיים בשנטטיש ידועים גם לא אמ' שהיו ברשותו באותה שעה דעת רבותי' ז"ל ודעתי כי האי גוונא לא קנתה, שאין מתנה חלה אלא בדבר מיוחד בנותן דבר מסויים לגמרי, א"נ באומ' בית בבתי מנה בנכסי, אבל אין מתנה חלה בלשון כללי שאומ' נתתי לך כך וכך מטלטלין, ובשלמא אלו נתברר שהיו ברשותו בשעת המתנה אולי היינו אומרי' שעליהם נתכוון וחלה המתנה וכדמשמע קצת בפ' המוכר את הבית +ב"ב סט, ב, ועיין לעיל סי' יא+ גבי ההיא דארעא ודיקלי, אבל שלא נתבררו היאך קנתה שהרי אינו נותן דבר שאינו ברשותו ועל מקבל מתנה להביא ראיה, וכן השיב רבי' מאיר הלוי ז"ל (בתשובה) [בתשובת] שאלה והסכים עמו רבי' הרמב"ן ז"ל בתשובה כי אלו שנותנין לנשותיהן מתנת מעות צריך שלא תהא בלשון מתנה גרידתא אלא שיכתוב לה בה לשון חיוב שנתחייב לה בסך ההוא בתורת חיוב, הא לאו הכי אע"ף שכתוב בה אחריות לא קנתה וכן נראין הדברים, אלא שיש מקומות שעשו תקנה ביניהם על ענין זה כדי שלא יהו בנות ישראל יוצאות בלא מתנה, או שכותבין בה לשון חיוב וכן נהגו בקצת גלילנו אחר תשובות הרבנים הנזכרים ז"ל. זאת ועוד אחרת כי הבשאנטיש האלו הם מן המטבע טבוע שיש עליו צורה הרי אין המתנה בהם כלום בקנין דהא קי"ל בפ' הזהב +בבא מציעא מה+ שאין מטבע נקנה בחלפין, וכל מטבע במשמע ואפי' של זהב ושל כסף כמו שכתב הרמב"ם +הל' מכירה פ"ו, הל' ב+ וגדולי רבותינו ז"ל, דהא טעמא משום דדעתיה אצורתא וצורתא עבידא דבטיל כדאי' התם, וליכא למימ' שהאומ' כך וכך מטבע אני נותן לך דלאו דוקא אלא שוה (קנמא) [קאמר], שלא נחלקו בענין זה רב ושמואל בפ' שבועת הדייני' +שבועות לט, ב+ אלא לענין טוען ונטען בב"ד. +וכן כתב הרשב"א בתשובה הביאה ב"י חו"מ, סי' ס. ובסי' רכג מחו' ח הביאה בשם הרמב"ן ואיתא בשו"ת רמב"ן, סי' סב. ובחידושי רבינו לשבועות מ, א ד"ה תני, משמע, שהרמב"ן חולק על זה.+ אבל בנותן או מוכר דכולי עלמא דוקא קאמ' וכן מוכיח בפ' הזהב, הלכך מתנת מעות מסירה או אגב בעיא.
@שו"ת הריטב"א סימן מב
ששאלתם שנסתפק לכם על הזמן ששואלין בני ראובן להביא שטר (הברירה) [הראיה] אם יש לכם לתת להם זמן שלשים יום או פחות מכן. הנני משיב לכם מה שנראה לע"ד בזה.
תשובה +קטע משאלה זו הביא ב"י בחו"מ, סי' תטז, בשם רבינו.+ נראה לי שאפי' לא יתברר לכם לגמרי אם זמן שלשים יום או פחות מכן שתובעים בני ראובן הוא להשמטה ואם לאו, אם אמת הוא שיורשי שמעון קבעו להם זמן בי דואר בחצר (צחאב) [צאחב] מדינה +שלוש תיבות אלו ערבית והוראתן בנוכחות מושל העיר+ להראות שטר המתנה ליום נועד כמו שטוענין הם שאין לכם לקבוע זמן ליורשי ראובן אלא תוך הזמן הנועד לבני שמעון כדי שלא יפסידו זכותם אצל הגוי בנתים, כי מה שאמרו בפ' הבית והעליה +ב"מ קיח, א+ על משנת הכתל והאילן שנפלו לרשות הרבים וכ' וכמה זמן ב"ד א"ר יוחנן ל' יום, לא אמרו כן אלא בדבר שיש לו מתון עד שלשים יום ואין הלה (יכול) לעשותו בהרוחה קודם לכן, אבל בדבר שאין לו מתון ואיפשר שיבא ההיזק לאחרים בנתי' כגון שהיה הכתל ואילן גוהה ועומד ליפול או כההיא דכדו וגמלו שנפלו לרשות הרבים דבבא קמא פר' המניח +דף כח, ב+ אין קובעין לו זמן שלשים יום אלא כופין אותו לסלק מיד בענין שלא יזיקו, וכן פירשו שם בתוספות +ב"מ שם /קיח א/ ד"ה זמן.+ והכא נמי להא דמיא שהרי (קביעות) [תביעות] בני שמעון ברורה היא להשיב עליה כיון שיש בידם שטר הודאה משטר המתנה שביד ראובן, וכיון שבני ראובן באין לפטור עצמן מלהשיב עליה בטענה שיש להם ראיה של פטור מן התביעה ההיא עליהם להביא ראיה ההיא תוך זמן שלא יאבד זכותם של אלו בנתים או להשיב על תביעתם. וכ"ש כי לפי הנראה מאחר (הדיין) [שהדיין] שבידו שטר הראיה שלהם הוא בעיר קרוב הדבר שיוכלו להפיק ראיתם בזמן מועט, וכל שאפשר להביא ראיה (ובזמן) [בזמן] מועט אין מעכבין את הדין (לא בטלה) [לבטלה] לתת לו זמן מרוב' אפי' בדבר שאין בו פסידה.
@שו"ת הריטב"א סימן מג
+נראה כי השאלה היתה: ראובן שהיה חולה והשביע את אשתו על דעתו בנקיטת חפץ שלא תנשא לאיש אחר מותו עד אשר יגדלו בן ובת הקטנים שיש לו ממנה ויתחתנו. ומת הבעל. ועתה אשתו מבקשת להתיר לה את שבועתה כי יש לה צער בכך ואינה יכולה להמשיך בסבלה בלי בעל. ונשאלה השאלה לפני ר' דן האכנזי ז"ל והורה להתיר. וגם הרשב"א הסכים עמו. ושלח את תשובתו ונימוקיו לרבינו לחוות דעתו.+ לעיר טליטלה לרב ר' דן זצ"ל +הוא ר' דן האשכנזי שנזכר לעיל בתשובה מ ולקמן תשובה צז+ שהעמיד תשובה אחת שהשיב בהסכמת הרשב"א ז"ל והסכמתו זלה"ה. אלקים ראיתי עולים, דבריהם דברי אלקים חיים. על מעין האמת שתולים, מים צלולים, באדירים נוחלים, והפלא ופלא בפלילים, אנשים חכמים ואצילים, ואחרי שהורה זקן +אפשר שכוונתו לרשב"א+ יושב בשבת תחכמוני, [הנני פונה אל מורנו יום טוב בן אברהם] אל אשבילי נר"ו בית דין הגדול והיפה, ואם יסכימו לדברי תלמידם כמוני היום (עשה) [יעשה] כן, ואם יחלקו יהיו דברי בטלים ומבוטלים נגד דבריהם, ולא תסור מן הדבר אשר יגידו לך ימין ושמאל, והיה זה שלום. ע"כ דברי הרב מורי ר' דן (מורי) שיחיה.
ואלו +מכאן דברי הריטב"א+ דברי תלמיד, נראין +קטע מתשובה זו הביא הר"ן בתשובותיו, סי' לב, בשם רבינו+ דברי רבי' הגדול שיחיה דמדינא יש התרה לשבועה אע"פ שהיא בנקיטת חפץ, דאי לא לא לשתמיט תנא או אמורא למימ' הכי בכמה דוכתי דאתמ' בהדיא בתלמודא דיש התרה לשבועה, דקי"ל כב"ה דאמרי +נדרים כח, א+ יש שאלה לשבועה, וקי"ל +שם /נדרים/ כב, ב+ נמי דנזקקין לאלהי ישראל, ואמ' רבא +שבועות כז, ב+ אכלה כולה נשאל עליה ושבועת צדקיהו +נדרים סה, א+ וכאלו רבים, ולא אדכר תלמודא כלל דאי איכא חפץ אין לה התרה. וכן שבועת ישראל לגבעונים אליבא דר' יהודה +גטין מו, א+ דאי לאו דהוה כרבים הוה ליה התרה, וגם בשבועה שהשביע משה לישראל דאיצטריך לומ' על דעת המקום כי היכי דלא תיהוי הפרה לשבועתיהו כדאי' במס' שבועות +דף כט, א+ ואין לך שבועה חמורה מההיא, ועוד דאלו איתא (לשבועתיהו) [לשבעינהו] בנקיטת חפץ ותו לא הוה לה הפרה, וגבי כהן הנושא נשים בעבירה +גטין לה, ב: בכורות מח, ב+ למה לן (לאהדוריה) [לאדוריה] על דעת רבים נשבעיה בנקיטת חפץ ותו לא ולא יהי ליה הפרה, אלא ודאי דהא ליתה, וכן בדין דכיון דנזקקין לאלהי ישראל ראוי הוא להזקק אליו אפי' בנקיטת חפץ, וכן המנהג הפשוט עתה בכל הארץ.
ומה שכתב הגאון ז"ל +כן כתב הערוך ערך שבע ב, שכן הוא בתשובת רב שלום משמיה דרב יהודאי גאון ועיין תשובות הגאונים חמדה גנוזה, סי' עה+ שאין הפרה לשבועה בספר תורה או בעשרת הדברים דברי יחיד הם ולא הודו לו שאר גדולים, ורבי' הגדול הרמב"ן ז"ל כתב בתשלום הלכות שלו +מסכת נדרים פ"ג, סוף משנה א+ דליכא למיחש להאי סברא כלל. ואולי הגאון ז"ל לחומרא בעלמא +והכי איתא בשו"ת רשב"א, סי' תתנד: אלא פשיטא דחומרא בעלמא הוא שתקנו הגאונים וכהנה רבות שהחמירו האחרונים בשבועות ובנדרים ועיין נ"י לדף כג, סוף ד"ה דהוו מצטערין רבנן+ הוא שכתב לדורותיו כדברי רבי' נ"ר. ומיהו מה שהביא רבי' נ"ר לראיה דשבועה בנקיטת חפץ יש לה התרה כדמוכח בנדרים +דף יד, ב+ דאי מחתא אארעא לא אמ' כלום ואי נקיט לה בידיה סגי לה בהתרת חכם, בזה לא הבנתי דברי רבי' נ"ר דלפום עניות דעתי התם לא אידכר שאלה לחכם אלא במה שלא אמ' כלום דא"ר יוחנן צריך שאלה לחכם בעם הארץ, אבל במה שנאמר שם דבריו קיימי' לא הוזכרה שאלה ולא התרה ויכול היה החולק לומ' כי דבריו קיימין לעולם ואין לו התרה, ומיהו אילו איתה לראיה דמרן נ"ר מהתם ודאי אפי' בשבועה איתא כדאמ' מרן ז"ל, ולא עוד אלא שגדולי רז"ל המפרשים ז"ל פירשוה לההיא בשבועה ולשבועה הוא דקרי נדר כדאשכחן בכמה דוכתי. +וכן כתבו הרא"ש והר"ן שם. והרמב"ם כתבה לשבועות ולנדרים. עיין שבועות פרק יב, הל' ה ונדרים א, הל' כז.+ והשמועה נוחה להתפרש יותר לפי שטה זו אע"ף שבירושלמי +נדרים פ"ב, הל' א+ פירשוה בנדר ממש.
גם מה שנשבעה האשה הזאת לדעת בעלה ואומר רבי' נ"ר כי זה אינו מעכב כיון שלא נשבעה על דעת רבים, זה דין אמת הסכימו עליו כל החכמים ז"ל דנשבע על דעת יחיד יש לו התרה ואפי' רבי' (שמשום) [שמשון] ז"ל לא הפריז אלא שאמ' דבשנים הוי על דעת רבים. +עיין תוס' גטין מו, א, ד"ה רב נחמן.+ ואלו הנודר לחברו והנשבע לו על דעתו נשבע ואפי' הכי בפניו מיהת יש לו התרה כדבעי' למימ', וגם נודרת ליתומים +גטין לה - לו+ אלו לא נדרה על דעת רבים הוה ליה (הכירא) [התירא] וכן בשבועה שהשביע משה לישראל על דעתו אי לאו דאיכא דעת המקום הויא לה הפרה, ואפי' כשיש שם דעת המקום כתבו רוב הגדולים +כן כתב הרשב"א בתשובה והר"ן בשבועות כט בשם י"א ועיין תוס' שבועות כט, ב ד"ה כי היכי+ דאיכא היתירא שלא נאמ' אלא התם אלא בקיום התורה שדעת המקום מצטרפת לאיסור ולא להיתר, אבל בשאר שבועות כשם שמצוה לאסור, מצוה להתיר תדע דהא נודרת ליתומים על דעת המקום היא ככל שבועה שב"ד משביעין ואפי' הכי חששו להיתירא אי לאו דאדרוה על דעת רבים. אלא דקשיא לי כיון דאיכא ב"ד הא איכא דעתם ומה הקשו ותרצו שם, אלא שיש לומ' דמשום דפעמים נשבעת בב"ד של היחיד מומחה. ומה שצריך לדקדק יותר בנדון שלפנינו הוא מפני אותה שאמרו בפ' ר' אליעזר +נדרים סה, א, ועיין רא"ש ור"ן שם+ כי המודר הנאה מחבירו וכן הנשבע לו אין מפירין לו אלא בפניו וכבר נתחבטו הראשונים ז"ל במימרא ההיא אי בעינן בפניו ממש +וכן פסק הרמב"ם בפ"ו שבועות, הל' ז, אלא שסובר דדוקא שהדירו חברו, ועיין מאירי שם+ או סגי לן שלא בפניו כיון שהודיעוהו, ואי בעי' רצונו או אפי' בעל כרחו, ובודאי נראין לי דברי האומרים דמ"מ לא בעינן רצונו אלא אפי' בעל כרחו אם נראה לב"ד שהוא דבר שאין בו (הפסיד) [הפסד] (להשביעו) [למשביעו] או שהוא צריך התרה על כל פנים, ולההוא לישנא דאמרינן התם מפני הבושה +בירושלמי נדרים פ"ה הל' ד נאמרו שני טעמים: מפני החשד ומפני הבושה, ועיין תוס' גטין לה, ב ד"ה ליחוש+ כלומ' כדי שיתבייש בפניו ולא יתחרט ולא ישאל אלא כראוי ולצורך, נהי דלההוא טעמ' בעי' בפניו אבל רצונו לא בעינן, וגבי מעשה דמשה כך אמ' לו קב"ה לך והתר שבועתך במדין ולא חש שמ' לא ירצה יתרו, אע"פ דיש לדחות דגלוי קדם קב"ה שירצה. ומעשה הגבעונים לר' יהודה לא חשש להם מפני שלא ירצו הגבעונים ודאי בהתרתם, וזו ראיה גמורה למאן דלית ליה סברא דר"ת ז"ל +וכן כתב הר"ן משמו+ דבעינן שיעשה לו טובה, והא דאמ' ליה יוסף לפרעה בפ' ואלו נאמרין +סוטה לו, ב+ אתשיל אשבועתך אע"ג דלא ניחא לך מילתא בעלמא הוא דאוקמיה ודחויי קא מדחי ליה, אי נמי דהכי קאמ' שאין הדבר הגון לו לעשות כן וכי היתה אתה רוצה שאשאל על שבועתך שלא ברצונך.
והשתא דסליק לן דלא בעי' רצונו אלא או בפניו ממש מפני הבושה או שלא בפניו אלא מדעתו מפני החשד, היכא דמית ודאי אי משום טעמא דחשד ליכא ומתירין, ואפי' למאן דאמר מפני הבושה נראה שאין זה אלא לכתחלה, אבל כל היכא דלא אפשר כגון [שמת] מתירין אחר שפרט את הנדר ונראה לב"ד שהוא נדר שצריך התר, וראיה לדבר מעשה דצדקיהו שהתירוהו סנהדרי שלא בפני נבוכדנאצר ואפי' באלהים, ואלו לא היה להם להתיר ואפי' לכתחלה היאך עברה סנהדרי והתירה, ולא משמע שעשו כן מפני אימת המלך או מצותו אלא מפני שראו צורך השעה שהיה מצטער צדקיהו ביותר כשלא היה יכול לגלות ומתבטל על ידי כך ממלאכת שמים כמו שתרצו כך בתוספות +גטין לה, ב ד"ה ליחוש.+ אלא שיש לחוש דאדרבה משמע מהתם כי אע"ף שהתירוהו אינו מותר כי הכתוב צווח ואומ' +יחזקאל יז, טז+ אם לא אלתו אשר בזה ובריתו אשר הפר ונתתיו בראשו ויהיה קושיא לתוספות בתרתי חדא הא דאמרן ואידך שהם אומרין דכל שבדיעבד אם התירוהו מותר, וכן הראב"ד ז"ל +וכן כתב הר"ן בנדרים סה, א משמו+ חלוק עליהם, ומ"מ נראין לי דברי התוספות ז"ל, דאם איתה שאם התירוהו אינו מותר היאך לא הודיעוהו סנהדרי ועברו על לפני עור לא תתן מכשול +ויקרא יט, ד+ וכי תימא דאודעוה ולא שמע להו, השתא לתקוני קא מיכוון ולצאת ידי שבועה ואיך לא שמע להו, וכי שארו ליה מאי אהני ליה, וכההיא דאמרי' בפ' הנזקין +עי' גטין נד+ השתא לתקוני קא אתי מיכפת לא איכפת ליה, אלא אי קושטא היא דאין לו התרה הוו מודיע ליה ופריש וכן נמי הוו מודעי ליה כי אסור להתירו לכתחלה ולא יוכלו לעבר ולהתירו, אלא ודאי כדאמרן דכל שלצורך השעה כפי מה שנראה לב"ד מתירין אפי' לכתחלה כל היכא דלא אפשר בפניו, דהיכא דאפשר אפי' (בטרח) [בטורח] טרחינן לעשות בפניו או מדעתו כההיא דמשה במדין.
ולענין מה שכתב ר"ת ז"ל שלא אמרו שאין מתירין אלא בפניו אלא בנשבע או בנודר לחברו מפני טובה שעשה לו (מפני) [מלפני] כן, אע"ף שזה הטעם אינו בירוש' מפורש טעמא דמסתברא הוא, אלא שכבר הקשו דהא דאמרינן המודר הנאה מחברו אין מתירין לו אלא בפניו ומודר הנאה מחברו מאי טובה עשה לו כדי שיהא נדור ממנו, ולדידי לא קשיא דהא סמכו ענין לו שהביאו בתלמוד ראיה ממשה במדין, ואם איתה כדברי המקשין מה ראיה מביא הספר למודר הנאה מחברו דילמא שאני התם שעשה לו טובה ומנא ליה לתלמודא דליכא הפרישא בניהו עד דלייתו ראיה מקרא להדיא, אלא ודאי הכי קאמ' המודר הנאה מחברו ע"י עסק כגון שגלה לו סודותיו וכיוצא בו והודר הנאה ממנו אם יגלה לו ואח"ך גלה ובא לישאל על נדרו אין מתירין לו אלא בפניו, והיינו דגרסי' בנוסחי דוקני +כן כתב הרמב"ן, שכן היא נוס' התוספתא והירושלמי+ המודר הנאה מחברו בפניו, ולמה לי בפניו, אלא כלומ' שנשבע לרצונו ולהנאתו ולהקפדתו והחזיק לו בדבר, הילכך דברי ר"ת ז"ל עקר הם. והנה רבי' יצחק ז"ל ראש המדברים בכל מקום ודבריו כמרגליות מודה לו. ותליא מילתא באשלי רברבי אשר יש כראוי לסמוך בהם. ומיהו תמהני במה שהביאו ראיה בספר המצות +סמ"ג הל' שבועות, מצוה רסא+ ובקצת התוספות דכל היכא שלא החזיק לו טובה מתירין לו אפי' לכתחלה מההיא שבפ' ואלו נאמרין דא"ל פרעה ליוסף זיל איתשיל בשבועתך, ורבי' הגדול נ"ר (ראה) [נראה] מתוך דבריו שהוא סומך על הראיה הזאת, ואני תמה מה אנו מביאין ראיה מדברי פרעה אדרבה ניחוש לדברי יוסף הצדיק והחכם שאמ' לו דא"ל וכי אתשיל אשבועתך אע"ג דלא ניחא לך, כלומ' שהנשבע לחברו אין לו לישאל שלא בפניו ומדעתו וכיון דמית יעקב אין לו לישאל, ואפי' נאמר דיוסף הצדיק דחויי קא מדחי ליה ובמילתא בעלמא אוקמיה כדי שלא יעכבנו ודוחה אותו בקש כדפרישית לעיל, מ"מ מה לנו ראיה מדברי פרעה, זה ודאי אני [צריך] [להתלמד] (להתלמיד) כי תורה היא וללמוד אני צריך.
עוד אני צריך להתלמד בדברי רבי' הגדול נ"ר מיהא (דאמרינן) [דאמר] כי בנדון שלפנינו ראוי היה להתירה אפי' נשבעה על דעת רבים משום דלדבר מצוה יש לו הפרה ואפי' במצוה קלה כההיא +גטין לו, א+ מקרי דרדקי משום דלא אשתכח דדייק כותיה דהתם ליכא מצוה כולי האי, והכא נמי נהי דאתתא לא מפקדה אפריה ורביה שתהא לה שכר כמצוה ועושה אפי' הכי אית ליה /לה/ מצוה שראוי להתירה מפני כן. וזה אני שואל מהיכן יש עליה מצוה זו דהא לא ממצות פרו ורבו אליבא דרבנן דפליגי עליה דר' יוחנן בן ברוקה ולא משום לשבת יצרה כדמוכח ביבמות +דף סה, ב+ דאמרינן לה זילי דלא מפקדת אפריה ורביה, ולא שמעי' לה כלל אלא בטענה דחוטרא לידה ומרה לקבורה, ולא חשו בחציה שפחה וחציה בת חורין לכוף את רבה אלא +שם /גיטין/ סו, א+ משום מנהג הפקר בלבד, אע"ף שזו אינה קושיא כ"כ דמשום דאיכא מצות +גטין לח, ב+ לעולם בהם תעבדו +ויקרא כה, מו+ אין כופין, אלא במקום מצוה רבה כמצות פריה ורביה לאיש +גטין מא+ דלשבת יצרה +ישעיה מה, יח+ וכמצוה דרבים להשלים לעשרה +גטין לח, ב.+ וכיוצא בו כפי שיטת הראשונים ז"ל +הרמב"ם בספר המצוות, עשין רלה+ שאומרי' דלעולם בהם תעבודו מצות עשה ממש כמו שנראה לתלמוד לפי פשוטן של שמועות, ואע"ף שאין זה דעת מורי המובהק הרב הלוי ז"ל +יש לסייע מכאן להר' חיד"א בשם הגדולים, אות א, ערך קלב, שפקפק ביחוסו של ספר החינוך להרא"ה, שכאן כותב רבינו שהוא סבור שמצווה זו דרבנן והחינוך במצוה שמז מונה אותה מכלל תרי"ג דאוריתא+ אלא דמצות עשה דרבנן הוא בעלמא ולכך נדחית מפני פריה ורביה ולא משום לשבת יצרה אלא א"כ נאמ' כי היא מצוה אמטולתה שהיא (מצוה) [מצווה] ולא סגיא בלאו דידה ותהא מצוה כללית על כל הנשים ולא פרטית על אשה אחת דאי היא לא ניחא לה הא איכא כמה נשי דאיפשר לקיומי בהו מצוה, וכיון דכן איני יודע היאך יהא לנו טעם מפני כן להתירה כמתיר מצוה לדבר מצוה, כי מה שאומ' רבי' נ"ר מההוא עובדא דמקרי דרדקי ודאי התם מצוה גדול איכא בתלמוד תורה השקול כנגד הכל ואומ' הכתוב +דברים ו, ז+ ושננתם לבניך +עי' קדושין ל, א+ שיהו דברי תורה מחודדין ושנונים בפיהם שלא ללמדם בטעות, ואפי' למ"ד +פסחים קיב, א, ב"ב כא, א+ שבושתא ממילא נפקא ה"מ למדחיה היכא דלא גריס ואיכא בטול תורה לגמרי, אבל האי דגריס ודייק וליכא דדייק כותיה אלא דהוא פשע בינוקי להכותם מכה רבה כדפרשי' ז"ל ודאי מצוה גדולה ויש להתירו.
עוד אני צריך (להתלמיד) /צורה זו חוזרת כמה פעמים/ [להתלמד] בדברי רבי' נ"ר במה שכתב אבל לדבר מצוה אפי' התרה לא בעינן. זה ודאי דבר נעלם ממני ולא אוכל להבין, דא"כ לתנייה גבי ארבעה נדרים +נדרים יט, ב+ שהתירו חכמים, אדרבה תנינן +שם /נדרים/ טז, שבועות כה, א+ כי נדרים (תולין) [חלין] על דבר מצוה בפרט וקי"ל +ירושלמי שבועות פ"ג, הל' ד ועיין רמב"ם שבועות פ"ה הל' יח וכסף משנה שם+ דשבועה חלה עליהם בכולל וצריך התרה, וכי תימ' דכל שנשבע סתם אנן סהדי דאדעתא דבטול מצוה לא נדר וזה בכלל נדרי שגגות אם נשבע שלא ישב בצל סוכה ושלא יניח על ראשו כלום יהא מותר לישב בצל סוכה ולהניח תפלה של ראש ואנן קי"ל שהוא אסור כדאית' בשבועות בגמ' דילן ובירושלמי, ועוד מה זה שאמ' התלמוד אבל לדבר מצוה יש לו הפרה הוה ליה למימ' אבל לדבר מצוה אין צריך הפרה, אי משום דמייתי תלמודא ראיה מההוא מקרי דרדקי דאמרינן דאהדריה רבינא היינו דאהדריה על ידי התרה אלא שקצר התלמוד וכן פי' כל המפרשי' ז"ל ואפי' לדברי ר"ת ז"ל שפי' דכי אמרינן לדבר מצוה יש לו התרה הכי משמע בשהיה טעות בנדר קצת כההיא דמקרי דרדקי ודהוה סביר דאיכא דדייק כותיה מודה הוא מרן ז"ל דהתירא בעיא, דלאו נדרי טעות ממש הוא דהא סתמ' אדרוה, וידוע הוא כי זו אין עליה מצוה לינשא עד שנאמ' שאין שבועת' חלה לבטל את המצוה, וכזה ודאי למדנו רבי' אשר נמקו עמו.
ולענין מה [שאמ'] (שנאמ') רבי' נ"ר כי כיון שהיא אומרת שהיתה סבורה [שיכולה] לסבול וגם [שטענה] (שטענתה) בעצמה כסבורה לפייס לבעלה ועל דעת שלא ימות בעלה כי רוב חולים לחיים +גטין כח, א+ ועתה מצטערת ואינה יכולה לסבול, אלו דברים נכרים יפה למצוא להם פתחי התר דאע"ג דקי"ל פותחין בחרטה מ"מ היכא דאיכא פתחים נכרים כאלה עדיף טפי להזקק לה כדמוכח בפ' ד' נדרים +צ"ל בפרק תשיעי דנדרים.+ אבל אין בכל אלה דבר (לתירה) [להתירה] בלא התר חכם ועם כל אלה אנו צריכי' לדברים האמורים לעיל מפני שנשבעה על דעת בעלה.
עוד נראה לי בענין זה טעם גדול להתירה אפי' לכתחלה, כי לפי הנראה חשש קלקול גדול או לעז יש בדבר הזה אם לא תנשא, כי הנערה יפה עד מאד וקטנה בשנים ומצטערת בעצמה ואינה יכולה לסבול, וכיון שכן ראוי להתירה אע"ף שמת הבעל ואין לו רצון ודעת, חדא דענינא מוכח לגמרי כי אף הבעל לא נתכוון אלא לטובת הבנים ולהנאתם, ולפי החששות האלו אם לא תנשא ואולי תקלקל או יצא עליה שם לעז קלקול הוא לבנים ואנן סהדי [דאדעתא] (דאדעתה) דהכי לא אדרה, ומוטב הוא שתנשא וזהו כבודם ותועלתם, וכעין הדרת נדרי טעות היא זו. ועוד דכיון שהיא אומרת שאינה יכולה לסבול ומצטערת בגופה דשרינן לה כדעבוד לצדקיהו, והיא ודאי נאמנת על עצמה יותר ממאה עדים והקולאר תלוי בצוארה, כ"ש שרגלים לדבר וידים מוכיחות שהוא כן ושיש לחוש לקלקול בכל אשה שהגיעה לבגרות כמו שאז"ל בכמה מקומות +כגון פסחים קיג, א, סנהדרין ק, ב+ וכ"ש אחר שטעמה טעם ביאה שהמעכב עליה נשואין עובר משום אל תחלל את בתך להזנותה +ויקרא יט, כט.+ וכיון שכן מצוה גדולה יש להשיאה כדי שלא תתקלקל חס ושלום ותחלל כבודה וכבוד בניה, וידוע הוא שאין לחוש לזה משום מצוה לקיים דברי המת ולהשבעתו שאין מצוה לקיים דברי המת אלא במה שהוא מצווה על ממונו +עיין כתובות ע, א, ותוספות שם ד"ה הא+ למי שספק בידו לעשות בדברים שאפשר לעשות ואין בהם שום נדנוד עבירה, אבל כשהוא מצוה על דבר שיש בו קלקול אין שומעין לו כשם שאין שומעין לו באומרו אל תקברוהו מנכסיו +שם /כתובות/ מח, א+ ולא (תפסדוה) [תספדוה] לההוא גברא למ"ד יקרא דחיי הוא +סנהדרין מו, ב.+ וכ"ש וק"ו בזה דאנן סהדי שלא נתכוון אלא לתועלת הקטנים וכבודם ולא לקלקולם וקלונם שהרי לא נשבעה אלא עד שינשאו בן ובת הקטנים שלה.
ולענין מה שכתב רבי' הרב נ"ר כי אע"פ שכללה בשבועת' שלא תשאל התר לשבועתה אינו מעכב שהרי יכולה לישאל תחלה על זה ואח"ך תשאל על עיקר השבועה הראשונה שכן כתב המימוני ז"ל +שבועות פ"ו הל' יג. וכן כתב רבינו בחידושיו בסוף נדרים. ועיין סי' לד.+ דברי רבי' נ"ר אמת, ותורתו של רבי' משה ז"ל אמת, דהכי מוכח בפרקא בתרא דנדרים +דף צ, א+ בההיא דקונם שאני נהנה לפלו' ולכל מי (שנשאל) [שאשאל] עליו.
מעתה ובעקר הנדון דברי רבי' נ"ר תפוסין כמרגלית, ומי כמוהו מורה ומתיר, ומאן יהיב לן נגרי דפרזלא ונשמעיניה +ביטוי רגיל בפי חז"ל. עי' ברכות מא, ב.+ ע"כ נוסח לשון תשובת מורנו הרב יום טוב אלאשבילי ז"ל לרב ר' דן האשכנזי זלה"ה. ע"כ.
@שו"ת הריטב"א סימן מד
שאלה ראובן שהיו לו חותמות מאבותיו הראשונים שנתן להם המלך ולזרעם עד עולם ולכל מי שירצו בעדם זכות שני לטרי בשר בבית המטבחים. וראובן זה משכן הזכות ההוא בסך ידוע לשמעון במשכונה בנכיתא עד זמן ידוע וגם לאחר הזמן עד שיתפרע מחובו, ושמעון זה גבה הבשר הנז' מקצת שנים בכח שטר המשכונות ובכח שטרי הרשאות שעשה לו ראובן, ועכשו ראובן טוען על שמעון שיש לו לנכות מן החוב כל מה שגבה וגם לתת לו כל מה שגבה יותר על החוב, הן מפני שהקנה לו דבר שלא בא לעולם, הן מטענת רבית, הן מפני שגבה אותן בהרשאותיו והיה כשלוחו.
תשובה הנה עמדתי על טענות ראובן ותשובות שמעון הנז', גם עמדתי על שטר המשכונה הנז', וכפיהן אומ' כי באמת זכות הבשר הזה שמשכן ראובן לשמעון דבר שלא בא לעולם הוא וכאומ' מה שתעלה מצודתי (היום) מכור לך +ב"מ טז+ שהרי כפי [לשון] (הלשון) שטר המשכונה לא הקנה לו ראובן לשמעון גופו של חותם וכל (שעבודם) [שעבודו] +כמוכר שטר חוב לחברו, בבא בתרא עו, ב+ אלא שהקנה ומשכן הזכיות שבו שהם שני לטרי בשר הנז' כמו שמפורש בשטר המשכונה שכתוב בו שהזכיות האלו הם שני לטרי בשר וכ', וזה ברור. ומ"מ אף לדרך זו כל מה שגבה שמעון או הבא מכחו לית דין ולית דיין שזכה בו, שאפי' במוכר פירות דקל שלא באו לעולם קי"ל כרב נחמן דאמ' דאי שמיט ואכיל לא מפקינן מיניה וכדאית' בפ' איזה /איזהו/ נשך +בבא מציעא סו, ב, יבמות צ"ג, א.+ ואע"פ שחלקו בין הלואה לזביני הא דידן כזביני דמיא דהא משכנתא בנכיתא היא שהיא כמכר +כדאיתא בב"מ סז+ וכתוב בה נמי שהקנה לו הבשר הנז'. מעתה אפי' אם תמצא לומ' שאין המשכונה קיימת מפני שהיה דבר שלא בא לעולם מה שגבה גבה דומיא דמוכר פירות דקל, ואע"ף (מה) [שמה] שגבה היה בכח הרשאותיו של ראובן מה בכך שהרי כל ההרשאות ההם היו לחזוק ולקיום ההקנאה והמשכונה, וכ"ש דהוי זכותו של שמעון בכך דידע ראובן ומחיל ומחילה בטעות כי הא הויא מחילה כדאי' בההיא שמעתא דפ' איזהו נשך +וכפרש"י שם /סו ב/ ד"ה לא מפקינן ולא כפי' ר"ת הובא בתוספות שם ד"ה התם+ בההיא דרב נחמן, ואין [על שמעון] (לשמעון) כלום מכל מה שגבה לא מחמת רבית ולא מחמת נוטל דבר שאינו שלו. אבל לענין מה שעתיד לגבות מן הבשר הנז' בעוד שאין שמעון גובה חובו היה נראה דאין שמעון זוכה בו כיון שמוחה בו ראובן ומערער עליו, אלא שאני דן בזה ואומ' לפי עניות דעתי שאף בזה זוכה שמעון, והטעם שאם אנו באין לדון הדין שלפנינו כדיני ישראל שאין אדם מקנה לחברו דבר שלא בא לעולם אף אנו נאמ' כי גם ראובן זה לא זכה בבשר הזה במה שלא בא לידו לפי שאין אדם מקנה דבר שלא בא לעולם, ואם הוא כן אין לו תביעה על שמעון דשמעון זה לא שקיל מדידיה ולא מידי, והוה ליה כאותה שאמרו בפ' חזקת הבתים +ב"ב נד, ב+ נכסי הגוי הרי הם כמדבר כל המחזיק בהם זכה בהם וכפי מה שפי' שם ר' שמ*ואל ז"ל +עין תוס' שם ד"ה וישראל, ורש"י שם ד"ה הרי הן כמדבר+ ושאר המפרשים כלם, אלא מאי אית לך למימר דמתנה זו שנתן המלך לזקנו של ראובן היה במתנה כדיניהם של גוים וכדיני המלכות אע"ף שבדיננו אינה מתנה לית לן בה דאנן כדיניהם של גוים דיינינן ליה כדין (דין) כל ישראל שלוקח או שמקבל שום מתנה מן הגוי כדאי' בכמה דוכתי.
מעתה היא הנותנת ששמעו' זוכה בבשר הזה במשכונה וההקנאה שעשה לו ראובן מחמת חותם המלך הנז', שהרי כתוב בו בחותם המלך הראשון שנותן מתנה זו לזקנו של ראובן הנז' ולזרעו אחריו, וכן בחותם המלך האחרון יר"ה שנותן המתנה הנז' לראובן הנז' או לכל מי שירצה בעדו, וכיון שרצה ראובן שיזכ' שמעון בבשר הנז' הרי שמעון זוכה (בה) [בו] בכח חותם המלך כאלו היה דבר שבא לעולם כפי דיניהם של גוים, שהרי דין /זה/ כמי שאומר שדה [זו] נתונה לך או לכל מי שתרצה. +משמע שדעת רבינו, שהכותב לחברו משעבדנא לך ולכל דאתי מחמתך ומכר שטר החוב וחזר ומחלו אינו מחול, כי השעבוד נעשה באופן ישיר מן החייב לקונה שטר החוב. וכן שיטת הראב"ד הובאה ברא"ש לכתובות פו, א וחולק עליה. וכן נראה גם בחידושי הרשב"א לגטין יג. וכן דעת הרמב"ן הובאה בטור וב"י חו"מ, סי' סו.+ וכיון שהקנה ראובן הבשר הנז' לשמעון הנז' בכל יפוי כח הלשון הכתוב בשטר המשכונה אין לך רצון גדול מזה וחזרה משכונה ככל דין משכונה בנכיתא דשריא לדברי הכל בשדה ובכרם, והא נמי כשדה דמיא שאין שבח שלו בטוח לגמרי ואיכא עליה כמה הרפתקי וזמנין דאית ביה הוצאה דלא שכיחא, וכ"ש למה שנהגנו בכל הארצות האלו להתיר אפי' משכונות בית בנכיתא,
מעתה לפי זה נמצא שזוכה שמעון בכל הבשר הנז' בין במה שעבר בין במה שעתיד עד שיגבה חובו כפי מה שהתנו בלשון המשכונה שכתוב ונתננו לו רשות גמורה שתמשך המשכונה בידו וכו'. ע"כ +כאן הניח הסופר חצי עמוד חלק.+
@שו"ת הריטב"א סימן מה
תשובות שאלות למורנו ורבי' הרב ר' יום טוב (אלאלשבילי) [אלאשבילי] זלה"ה
שאלה יורנו מורנו, ראובן ולאה אשתו נתחייבו לפרוע למוקדמי החברים כך וכך מעות ומשכנו להם כרם אחד באותו החוב וקבלו אחריות ונאמנות כדין כל שטרי חובות, ושמעון אחי ראובן הנז' נכנס להם ערב קבלן לפרוע המעות למוקדמין הנז' בין בפניהם בין שלא בפניהם ונשבע לפרעם לזמן ידוע וקבל עליו את האחריות והנאמנות.
וזה לשון השטר אחר שאומ' חיוב ראובן ואשתו ומשכונת הכרם והאחריות והנאמנות קודם חתימת העדים אומ': והעדנו על עצמו ושמעון אחיו וחייב עצמו ערב קבלן בכל מיני יפוי שיכול לומ'. ולזמן מת ראובן ונשארה לאה בית אביה, ובא זמן הפרעון, והמוקדמין דחקו הערב לפרוע מפני השטר והחיוב, ושמעון שלח לאמר ללאה על יד אחר שתפרע אותו החוב שהיא חייבת, גם המוקדמין שמו חותם המלך יר"ה בכרם, והשיב' איני חייבת להם שום דבר, הנשבע ואשר שבועה ירא יפרעם כי הוא היה הערב הקבלן והוא קבל המעו'. ועוד שלח לה ע"י קרובותיה לפייסה שתפרע ולא רצתה, ושמעון פרע מקצת החוב וזקף עליו מקצת במלוה, ושאל למוקדמי החברים שיעשו שטר מתנה משטר החוב ללוי אחיו וכן עשו, ובמעמד שהיה שואל שטר המתנה היה אחד מקרובי האשה האלמנה ואמ' מפיל אני תחנתי בפניכם שתתנו לאלמנה יום אחד להתייעץ אם תרצה לפרוע (שתעשו) [שלא תעשו] שטר המתנה מזה החוב, ואם אין שתעשו שטר המתנה לשמעון הערב. ויחילו אותו יום לפלו' ואמ' שאין האשה רוצה לפרוע ועשו שטר המתנה ללוי אחי שמעון, ועתה קם הדין ביניהם, לוי המקבל תבע החוב מלאה. ולאה אומרת זה השטר כבר נפרע ומשנפרע כבר נמחל שעבודו כדקיימ' לן +ב"מ יז, א+ שטר שנפרע נמחל שעבודו ואין חוזרין וגובי' בו. ולוי משיב שזה השטר לא נפרע מעולם, ואף אם תמצא לומ' שנפרע לא נפרע אלא מקצתו ומקצתו קיימת שזקפה עליו במלוה הערב הנז' ומעתה לא נמחל שעבודו.
ועוד כי אף אם תמצא לומ' שנפרע אחר שהיה ערב קבלן ונשבע לפרוע וקבל האחריות כחוב אחר היה דומה וראיה לזה לשון השטר שאומר והעדנו על עצמו פלו' להיות ערב קבלן, ומעתה חוב הערב נמחל ולא החוב שלך, ועוד כי בשטר הזה נאמנות כשני עדים כשרים ואני נאמן כל זמן שהשטר יוצא מתחת ידי. (ולא) [ולאה] השיבה אם פרע הערב מחמת החוב פרע ומנה שבשטר הכל אחד, ומשפרעו הערב כבר נמחל שעבוד השטר, ואם מחמת שזקפן עליו במלוה מה בכך כבר נתרצו המלוים באותו פרעון, ע"כ. ושמעון תובע את האלמנה (תנה) [תני] לי כל מה שקיימתי ופרעתי בשביל הערבות ותפרעני ואפרע מיד. ולאה השיבה אם פרעת וקיימת בטוב עשית כי אתה ערב קבלן וקבלת המעות ובטוב עשית וכדין. ושמעון משיב אמת כי נתחייבתי להיות ערב קבלן וראיה לזה לשון השטר שאומ' וחייב עצמו ערב קבלן, ומה שאמרת (שקבלת) [שקבלתי] המעות שקר כי מעולם לא קבלתים, אדרבה אני אברר עם עדי השטר שנכנסתי אנוס באותו הערבות ואחי הפציר בי יותר משמונה ימים ולרב פיוסים והרבות עלי רעים נכנסתי לו ערב. ולאה משיבה אם פייסך אני לא פייסתך כלל, ועוד אם פרעת תבא עליך ברכה כדקיימא לן +כתובות קז, ב קח, א+ הפורע חובו של חבירו תבא עליו ברכה. ושמעון משיב את (פייסתני) [פייסתיני] ומה שפרעתי היה לי לפרוע מפני הערבות והשבועה שנכנסתי בעבור אישך ובעבורך ואינו דומה לפורע חובו של חבירו. ולאה משיבה לא הודעתני כלל בשעת הפרעון ומעתה היינו פורע חובו של חבירו מאחר שלא הודעתני מקודם הפרעו'. ושמעון משיב כבר הודעתיך על ידי פלו' ויש לי עד, וגם הודעתיך על ידי קרובותיך והנה תבואינה ותעידנה, וגם על ידי הקרוב שלקח יום אחד מן החברים אם תסכים דעתך לפרוע, וגם הודעתיך ע"י אחרים, ולאביך הודעתי ע"י כמה בני אדם והואיל ואת סמוכה על שולחנו הרי הוא מה שעושה עליך עשוי אע"ף שאת גדולה, ועוד שהחברים הרשימו הכרם בחותם (שלך י"א) [המלך יר"ה] ואין לך הודעה גדולה מזו. והנה באו העדים, העד האחד מעיד שאמ' לה והודיעה, ועדים אחרים שאמרו הודיע לאביה, ועדים מחתימת הכרם כל החברים, וגם הביא הערב עדים שנכנס בכמה פיוסים ונתאחר הקיום בשביל שלא היה רוצה יותר מח' ימים עד שהרבה עליו רעים (והודה). ולאה אומרת אם פרעת שום דבר הנה נשארו ברשותך מממון אחיך יותר ויותר. ושמעון משיב אם נשארו בידי שום דבר פרעתיו בחובות אחרים שאני מזומן להראותם לדיין באיזה מקום. עתה ילמדנו רבי' הדין עם מי בבירור, ואם לוי יכול להוציא המעות מיד האשה באותו השטר ואם שמא אינו יכול להוציא ממנה בדין, הכל ביאר היטב למען ירוץ קורא בו ולא יצטרך לזולתו.
תשובה +קטע מתשובה זו הביא ב"י בחו"מ, סוף סי' קל, בשם רבינו.+ רואה אני כי שתי תביעות שתובעי' שמעון ולוי מלאה ששמעון תובע פרעון ערבותו ולוי תובע שטר החוב עצמו סותרות הן זו לזו, ואם איתה להא ליתה להא, כי היאך תפרע החוב עצמו ללוי ותפרע הערבות לשמעון, זה אי אפשר. ואם הערב הקבלן הזה כשפרע או זקף במלוה עליו את החוב ההוא כדרך ערבות פרע וזקף אם כן אין שטר המתנה כלום שכבר נפרע החוב ונמחל שעבודו אף מן הלוה, וזה פשוט, אלא שנשאר לערב תביעתו אצל הלוים שערב להם כדין כל ערב בשכתב לו המלוה התקבלתי או בעדות פרעון שפרע למלוה. וכדתניא +ב"ב קעד, ב+ ערב שהיה ש"ח יוצא מתחת ידו אינו גובה +שמא נפל מן המלוה ומצאו הערב, וכן דעת הרמב"ם שדין זה לאו דוקא ביתומים+ ואם כתוב התקבלתי גובה, שפירושו הנכון שכתב המלוה לערב התקבלתי ממך חוב זה וכמו שמפורש בתוספתא +סוף פ' אחרון דב"ב וכן פסק רשב"ם+ ולא כמו שפרש"י ז"ל +מכאן, שרש"י פירש מסכת בבא בתרא, אלא שאבד במשך הזמן, גם בזמן רבינו היה יקר המציאות ולא רבים זכו לאורו, ואפילו הרשב"א לא ראהו כמ"ש בשו"ת ח"ג, סי' שסב, ולא כאומרים, שרש"י לא פירש בבא בתרא+ שהלוה הוא שכתב כן לערב. +וכתב הרשב"א בשו"ת סי' תתפח: והפי' המחוור בעיני שכתב הלוה לערב בשעת ההלואה כתב אחר ואמר לו התקבלתי.+ והדבר ידוע דכל שזוקף חוב ישן לקובעו עליו מלוה חדשה פרעון הוא בכל מקום לגבי החוב הראשון שזה קם תחתיו וכדמוכח בכמה דוכתי +עי' ב"מ עב+ נמצא בדרך זה שתביעת לוי אינה כלום, ונשארה התביעה בין הערב ובין האשה או יורשי ראובן, ואם המעות שפרע שמעון (נזקף) [ונזקף] עליו במלוה לא נתנם בתורת פרעון ערב אלא נתנם כעין לוקח כלומ' שהתנה (שקנו) [שיקנו] שטר החוב ההוא ללוי במקומו נמצא שאין כאן תביעת ערבות ונשארה התביעה בין לוי ולאה, ואין טענתה שטוענת על לוי כלום עד שתברר בעדים שהפרעון שפרע הערב היה בתורת פרעון ערבות ממש כמו שאמרתי, שהרי היא כלוה שטוען על שטר שהוא פרוע שעליו להביא ראיה, וכ"ש אם יש בשטר נאמנות למלוה ולבא מכחו על הלוה (שלוה) [שלוי] זה נאמן על לאה לומ' שלא נפרע החוב הזה כלל, והרי (לוה) [לוי] גובה בין מלאה בין מן היורשין ואפי' ממשעבדי כדין המלוים עצמן, וכל שנתברר כראוי שהפרעון שפרע שמעון היה פרעון סתם ככל פרעון ערב הרי לאה נפטרת מלוי כמו שאמרתי ונשאר הדין בין הערב ולאה כדין ערב שפרע. והנה לפי הטענות הכתובות לעיל לאה באה לפטור עצמה מתביעה זו בשלש טענות, האחת שטוענת כי שמעון הערב קבל המעות האלו בשעת הלואה לעצמו ועליו לפרעם, והשנית שפרע בלי שיודיענה והוה ליה כפורע חובו של חברו שהוא פטור והשלישי' כי היא לא הרשתו לערוב לה והוא מעצמו יצא ערב. והנה הטענה הראשונה בטלה מעיקרא שהרי שטר החוב מעיד שהלווים קבלו המעות וכי לא היה שמעון זה אלא ערב. והטענה השנית שפוטרת עצמה לפי שלא [הודיעה] (הודיעתו) אינה טענה, חדא לפי שאין דנין ערב הפורע ערבותו בחיי לוה בלא הודעתו כפורע חובו של חברו כי הערב לסלק שעבוד ערבותו הוא פורע, וכן דעת רבותי ז"ל +וכן כתב רבינו בחידושיו לב"ב קעד, ב, ד"ה ולענין, שכן דעת הרא"ה, ועיין נ"י שם בשם רבינו, וב"י חו"מ, סוף סי' קל.+ ולא אמרו כן אלא בערבא דיתמי מקמי (דלועודינהו) [דלודעינהו] ומטעמי דאיתמור התם +ב"ב קעד, א+ לרב פפא ולרב הונא בריה דרב יהושע או משום חשש צררי או משום דיתמי לאו בני מעבד מצוה נינהו, והנהו טעמי לא שייכי אלא בערבא דיתמי דוקא. ועוד דאפי' בערבא דיתמי לא אמרו שאם לא (הודיעה שגובה) [הודיעם שאינו גובה] אלא בפורע מעצמ' ולא בפורע בעל כרחו מחמת כפיה, וזה כבר היו עליו שתי כפיות כפיית ב"ד וכפיית שמים מן השבועה שהיתה מוטלת עליו לפרוע, ועוד דכל שפורע בב"ד דבר מפורסם הוא ואינו צריך הודעה אחרת דכל שעמד בדין אפי' ממשעבדי גבי משום דחשבינן דאית ליה קלא כדאמרינן בפ' אלו מציאות +צ"ל: שנים אוחזין, ב"מ טו, א+ ובין לרבא בין לרבה בר רב הונא מלוה על פה היא ואינה גובה אלא מנכסים בני חורין ופרקי' הב"ע כשעמ' בדין אלמא עמידה בדין קלא אית לה, וכ"ש שאני רואה בכאן שנעשה בו כמה פרסום וכמה הודעות, ובכי הא סגי לענין הודעה כזו, ואע"ף שאין שם שני עדים כשרים ממש שלא החמירו בהודעה זו כ"כ. ועוד דאפי' בערבא דיתמי דפרע ולא אודיעינהו ליתמי כל שלא הגיע זמן פרעון החוב בחיי לוה הרי הערב לוה דהא ההוא עובדא דההוא ערבא דיתמי דאיפליגו בה רב פפא ורב הונא בריה דרב יהושע בטעמא דלא גבי אמרינן עלה מאי ביניהו ואמרינן איכא ביניהו כשחייב מודה או שמתיה ומת בשמתיה, דלרב פפא לא גבי ולרב הונא בריה דרב יהושע גבי, וקי"ל הלכתא כרב הונא בריה דרב יהושע, וכל שמת הלוה תוך זמן דינו כחייב מודה או שמתוה ומית בשמתי', דהא טעמא דהני משום דליכא למיחש לצררי, וכל שמת תוך זמן ליכא למיחש לצררי דחזקה לא פרע איניש בגו זימניה וכדאמרינן בפ' השותפין +ב"ב ה, א+ אמ' ריש לקיש הקובע זמן לחברו ואמ' לו פרעתי' בגו זמני אינו נאמן ולואי שיפרענו בזמנו, אביי ורבא דאמרי תרווייהו עביד איניש דפרע בגו זמניה, ואמרינן והלכתא כריש לקיש ואפי' מיתמי ואע"ג דאמ' מר וכו', ועיקר הפי' שם דאפי' מיתומי' קטנים +עיין תוספות /ב"ב/ ה, ב ד"ה אפילו+ קאמ', והא דלא נקטה לההיא בגט פשוט +ב"ב קעד, א+ גבי אידך ולא במס' ערכין (פי') [פ'] שום היתומ' +דף כב+ משום דאית בה פלוגתא דאביי ורבא ולא מצי לאוקומה דלא כוותיהו וכמו שפי' שם רבי' הרמב"ן ז"ל ורבותינו תלמידיו ז"ל, וכן פסק שם הר"מ במז"ל +הל' מלוה ולוה פרק יד, הל' א.+ וכן כתב כאן גבי ערבא דיתמי +שם /הלכות מלוה/ פרק כו, הל' כז.+ ובחוב זה לפי מה שנראה משאלותיך הלוה מת תוך זמן הפרעון שכן כתבת ולזמן מת ראובן ונשארה לאה בית אביה ובא זמן הפרעון. והטענה השלישית שלאה טוענת כי היא לא הכניסתו ערב, זו היא ודאי טענה אם אין לשמעון עדים שהיא הרשתו מאחר שלשון ערבות השטר אינו אומ' כן, שכל שערב לחברו שלא בהרשאת חברו חברו פטור ממנו וכמו שכתב הר"מ במז"ל +שם /מלוה פרק כו/ הל' ו.+ ואין הפרש בזה בין ערבות בשטר לערבות על פה, ואם יש טענה וכפירה ביניהם נשבע הלוה היסת שלא ערב לו ונפטר, כי תביעת הערב תביעה על פה היא, ואפי' כשהודה לו הלוה או שיש לערב עדים שהרשהו הלוה אינו גובה אלא מנכסים בני חורין, הלכך אם העדים שמביא שמעון מעידים כי בפיוס ראובן ולאה נכנס שם הרי הוא גובה מלאה ואף מנכסים שלא מבני חרי (מיחת) [מיהת] אבל אם אין מעידי' בזה אלא על ראובן לבדו אין לו לגבות אלא מנכסי היורשין אבל לא מנכסי לאה, אלא נשבעת היסת שלא הרשתו בערבות זו ונפטרת, ואין לנו לומ' בזו שהבעל שליחות האשה עשה ובשביל שניהם פייס. ולענין מה שלאה טוענת עוד כי נשארו ברשותו מממון ראובן יותר ויותר מן הפרעון הזה, אם בירר שמעון כי הנכסים ההם נכנסו בחובות אחרים הא ודאי אין טענת' של לאה כלום מכיון שלא ניתנו לראובן בפרעון החוב הזה, ואם לא בירר כן ויש ללאה במטלטלין ההם זכות שהיתה יכולה לפרוע חוב זה מהם והמטלטלין הם בעין בענין דלית ליה לשמעון עליהו שום מגו הא ודאי יכולה לאה לומ' שיקבלם בפרעון ערבותו ואינו נאמן לומ' שהם לחובות אחרים, ואם אינם בעין הוא נאמן עליהם במיגו שלא נפרע מהם, וליכא למימ' שתהא היא נאמנת במיגו דהא אם איתא דאיכא עדים שהיא הרשתו בערבות ולאחר שפרע הערב למלוים היא לעולם סירבה ומיאנה מלפרוע ערבות זו הא לית לה בהא גביה לא מיגו דפרעתי ולא מיגו דלא היו דברים מעולם. וכ"ש אם המטלטלין ההם הם של יורשי ראובן ואין לה בהם זכות שאינה יכולה [לפרוע] בהם החלק הנופל לה מפרעון הערבות, וכשיבא זה לגבות מן היורשין חלק ערבותו בשביל ראובן או יקבלם בחלקם או ידון עמהם. זהו הנראה לי בנדון הזה לפי הטענו' הכתובות לעיל.
@שו"ת הריטב"א סימן מו
שאלה ילמדנו רבי', יבמה שנפלה לפני יבם כהן, ועמד עמה בדין פעמים רבות להתיבם אליו, ופשטה את ידה וקבלה קדושי' מאחר, אם כופין את היבם לחלוץ לה לגמרי על כרחו, ואם דנין בה כדין מורדת ואבדה כתובתה אחר שהיא נתנה אצבע בין שיניו.
תשובה +קטעים מתשובה זו הביא מהר"ל בן חביב בתשובותיו, סי' לו והר' בצלאל אשכנזי בתשובותיו סי' ו בשם רבינו+ /תשובה דומה הובאה בשו"ת הרשב"א ח"א סי' תתב/. אין כופין אותו לחלוץ ואפי' למשנה אחרונה דאמרי מצות חליצה קודמת דקנסינן לה בהא, שאפי' ביבמה שנדרה הנאה מיבמה לאחר מיתת בעלה קי"ל שאין כופין לחלוץ אלא מבקשין כדאית' בסוף בית שמאי +יבמות קיא, ב.+ וכ"ש לזו שעבדה איסורא להתקדש במזיד שאין כופין ואין מבקשין אלא שתהא עגונה כל ימיה עד שירצה יבם לחלוץ לה. וכי בעי למחלץ לה נמי לא הוי לא ליבם ולא למקדש +עיין לעיל סי' מ.+ ליבם לא דהא בעיא גט מן המקדש דקי"ל כשמואל דאמ' בעניותנו צריכה גט וכדפסק אמימר בפ' האשה רבה +יבמות צב, ב.+ ולמקדש נמי לא הויא דקנסינן ליה שלא יהא חוטא נשכר וכדאמרינן התם בפרק האשה השתא דאמ' אמימ' הלכתא כשמואל אם היה יבמה כהן חולץ לה ושריא ליה, פי' למקדש, ופרכינן איתגורי אתגר א"כ מצינו חוטא נשכר, אלא אם היה יבמה ישראל נותן לה גט המקדש והותרה לו ליבם, אבל למקדש לא משרינן כלל, הא לחלוץ אין כופין כלל. ומיהו מהאי טעמא לא חזינן דקנסוה בכתובתה משום קדושין בעלמא טפי מיבמה דעלמ' והרי דינה לענין אגרת מרד בפלוגתא דמשנה ראשונה ומשנה אחרונה +כתובות סד, א.+ דלמשנה ראשונה דאמרי מצות יבום קודמת כל שהיבם רוצה ליבם והיא אינה רוצה אלא לחלוץ הויא מורדת, ולמשנה אחרונה לא הויא מורדת דהא מצות חליצה קודמת, ומחלוקת גדולה היא בין הפוסקי ז"ל הלכתא כמאן, שהגאונים והרמב"ם ז"ל +יבום וחליצה פ"א, הל' ב וכן פסק הרי"ף+ סוברין דהלכתא כמשנה ראשונה וכן הרמב"ן ז"ל. ורבותי' בעלי התוספות ז"ל +יבמות טל, /לט./ ב, ד"ה אמר רב, כתובות סד א, ד"ה ודייני+ סוברין דהלכתא כמשנה אחרונה, ומיהו בנדון שלפנינו דיו ליבם הזה בשאין כופין אותו לחלוץ ובידו לעגנה. +וכן משמע בשו"ת רשב"א, סי' אלף רב, ביבמה שרקקה לפני האחים. ולא כהלבוש, הובא בב"ש אה"ע, סי' קסה ס"ק ח. ועיין ביאור הגר"א שם ס"ק כב.+ זהו הנלע"ד כתבתי ע"כ.
@שו"ת הריטב"א סימן מז
שאלה האשה שנשבעה שבועת אלמנה ותפסה מקרקע בעלה לפרעון כתובתה בכדי דמים בלבד במקום שיש יורשין ואין להם זיבורית ולא נכסים במה שתתפרע, ומכרה או נתנה אותו קרקע לראובן, אם יכולין היורשין להוציאו מרשות ראובן אחר שלא הורידוהו ב"ד באותו קרקע.
תשובה אין במעשיה כלום דהא (אמרינן) [דאמרינן] בפ' אלמנה נזונית +כתובות צז, א+ דאלמנה מוכרת לכתובתה שלא בב"ד הא פרישנא בפ' אלו מציאות +ב"מ לב, א+ שאינה צריכה ב"ד מומחין אבל צריכה ב"ד הדיוטות. והא נמי במוכרת לאחרים אחר שנשבעה ונתנו להב"ד רשות למכור אבל לא בששמה לעצמה וכדאמרינן בפ' אלמנה נזונית +כתובות צח+ אלמנה ששמה לעצמה לא עשתה ולא כלום דאמרי' לה מאן שים לך +נראה שסובר דאלמנה ששמה לעצמה אפילו בבית דין הדיוטות לא עשתה כלום. ועיין ר"ן שם. ובלא הדיוטות אפילו לאחרים לא עשתה כלום, וכן דעת הר"ח והרמב"ן.+ ולא עוד אלא שכך מקובלני ממורנו הרא"ה זלה"ה +עיין בחידושי רבינו לכתובות צז, א, ד"ה אלמנה ושם צז, ב ד"ה לאיתויי+ שלא אמרו אלמנה מוכרת שלא בב"ד מומחה אלא לעיקר כתובתה או לתוספת +וכמ"ש הרמ"א בש"ע אה"ע, סי' קג, ס"א שכלל לשיטת הריטב"א תוספת עם העיקר, וכמ"ש הבית שמואל בפירוש הראשון+ אבל לנדוניא לא, דהא טעמא דמזוני דאיתמ' התם ליתיה אלא בעיקר כתובה ותוספת, וה"ה לאידך טעמי דאיתמ' התם דהא לא אמרינן התם דאיכא ביניהו הא, הרי שמכל הטעמים האלה אין במעשיה כלום.
@שו"ת הריטב"א סימן מח
שאלה יעקב ורבקה אשתו קנו קרקעות ביחד כמו שמוכיחין שטרי המקח שביד רבקה, ואחר שנתאלמנה ונשבעה באה לגבות כתובתה מחלק בעלה שהוא חצי הקרקעו', ותוספת החצי השני מחמת המקח שאומרת נכסי מלוג (שלא) [שלה] היה חצי סך המקח. והיורשים אומרים נחת רוח הכניסה בעלה בשטרי המקח ולא פרעה היא חצי הסך כמו שאומרת וכמו שמוכיחין השטרות, ובין כך נפטרה רבקה. הודיעני נא אדוני אם נפרע לאלמנה וליורשיה מחלק בעלה או אם נשמע אל יורשי בעלה ותגבה מכלל הקרקע.
תשובה הנראה לי בזה שהדין עם האשה והיא זוכה בחצי הקרקע לעצמה וגובה כתובתה מן החצי הנשאר, שהמחצית האחת שלה היא דלא עקרינן לישנא דשטרא שהעדים מעידים שלקחה גם היא מפני טענת אומדות של יורשין, ואם במעות שהיו לה לגמרי +שניתנו לה על מנת שאין לבעלה רשות בהן+ או של נכסי מלוג פרעה חלקה הרי זכתה בחלקה, ואם הבעל פרע בשבילה וגם השטר עשאו לשמה הרי נתנם לה במתנה וקי"ל הנותן מתנה לאשתו קנתה כדאי' בפ' חזקת +ב"ב נא+ ולא אמרו שלא קנתה אלא במוכר קרקע לאשתו ובמעות טמונים דאמרינן לגלויי זוזהא הוא דעבד, והכא ליכא למימ' הכין.
@שו"ת הריטב"א סימן מט
שאלה ראובן יש לו בנות והאחת נשואה לבעל, והוא חפץ לחלק נכסיו בחייו ורוצה לתת חלקה לבת הנשואה על מנת שלא יזכה בהם הבעל לא בחייה ולא לאחר מותה רק שתהיה רשאה למכור ולתת ולהחליף. ואני צריך (תופס) [טופס] כי אנחנו לא נדע מה (נדע) [נעשה].
תשובה מה טופס אחר אתם צריכין בזה, אלא שיכתוב +נדרים פח+ בסוף שטר המתנה שעל מנת כן נתן לפלו' בתו כל המתנה הנז' שלא יהיה לבעלה פלו' שום רשות בהם ולא שום זכות ולא שום שעבוד ולא שום דכרא דממונא משום צד בעולם בשום דבר מכל המתנה הנז' לא בגוף ולא בפירות ולא בפירי פירות עד עולם ולא במאי דאתי מחמתו לא בחייה ולא לאחר מיתתה +משמע, שאם לא פירש ולאחר מיתתה בעלה יורשה ולא כבעל התרומות הובא בב"ש אה"ע, סי' פה ס"ק כג, שאפילו לא פירש אין בעלה יורשה ואולי כתב רבינו נוסח זה לצאת ידי כל הדעות+ אלא שתעשה כל מה שתרצה מכל המתנה בין מן הגוף בין מן הפירות ופיריפירות עד עולם ככל רצון נפשה להוציאו לצורכי עצמה או שתמכור או שתתן או תמשכן +וכן כתב הרמב"ם בהל' זכיה ומתנה ג, הל' יג, ועיין ר"ן נדרים שם ד"ה ולענין שהאריך, ועיין לקמן סי' נא - נב, ועיין ב"י אה"ע, סי' פה, שהביא כל השיטות בזה+ ותעשה כל הקנאה שתרצה בין מחיים בין לאחר מיתה כמו שעושה כל איש בנכסיו. ויכתוב הסופר בתחלת השטר מחמת שנתתי לפלו' [בתי] (ביתי) על (פה) [פי] התנאי הנז' למטה כך וכך. ומפני רוב טרחתי לא היה לי [פנאי] לכתוב כל הטופס מתחלה ועד סוף, ובמה שכתבתי די לכם. ע"כ.
@שו"ת הריטב"א סימן נ
שאלה ראובן מכר לשמעון שדה שלו ובחזקתו, ונעשית עליו הכרזה כפי תקנת הקהל +תקנה זו הזכירה רבינו בחדושיו ליבמות פט ב ד"ה הפקר, וכתב הריב"ש בתשובותיו סי' שפח - שצ, שתקנה זו נתקנה בעיר סרקוסטה על פי הרא"ה+ שכתוב בה כך: כל מי שימכור או יתן במתנה שום קרקע לחבירו שיהא רשות בידו של לוקח או של מוכר או של נותן או של מקבל מתנה שיודיע לברורים הדיינים או למוקדמין אם אין שם ברורים ויבקש מהם שיכריזו על אותו קרקע ע"י שליחי צבור בשלשה בתי כנסיות של העיר הזאת בכל שבת ושבת ד' שבתות רצופות שכל מי שיש לו שום זכות או שום שיור או שום שעבוד בשטר או בשום פנים בעולם ובשטר, לבד שטר כתבת אשה ומתנתה שיבא ויודיע לברורים או למוקדמין כמו שהזכרנו לעיל משבת הראשון של הכרזה עד תשלום שלשים יום. ואם לא הודיע למוקדמים או לברורים כמו שנזכ' לעיל בתוך זמן זה שיהא זכותו מופקע ולא יהיה לו רשות לתובעו לעולם, ויתחייבו הדיינים הברורים או המוקדמין שנזכרו לעיל לעשות לו שטר ראיה בחתימת מקצתם על פי שליחי צבור או על פי עדים שנעשית הכרזה זו ויהיה נפקע כל זכותו וכל שעבוד בשטר שיהיה על אותו קרקע בשום ענין מכל הענינים הנזכרי' לעיל, וכל מי שאינו בעיר בעת ההכרזה שיהיה לו זמן להודיע זכותו לברורים או (למקדמי') [למוקדמי'] כמו שנזכ' תוך ט"ו ימים אחר שיגיע לעיר הזאת, וכן ליתומים קטנים שיהא זמנם להראות זכותם י"ב חדש אחר שיגדילו, ואם לא יראו זכותם לברורים או למוקדמים תוך הזמנים הנז' שיהא זכותם מופקע, ג"כ קטן שיש לו אב שיש לו שום זכות או שום שעבוד בשטר על אותו קרקע המוכרז עליו שיודיע בו אביו או המזכה לקטן הנז' או מי שהוא שטר הזכות ברשותו בתוך ימי ההכרזה ואם לאו אותו הזכות מופקע. ובתוך ימי ההכרזה עמד לוי וערער על השדה הנז' ואמ' שראובן הנז' נתן לו השדה הנז' בשטר ע"מ שיהא מושלש השטר הנז' ביד יששכר עד שיקיים תנאים ידועים על פי השליש הנז' ונתקיימו התנאים ולפי' נתקיימה המתנה הנזכרת, ואע"ף שהשליש הנז' נפטר דעתו לתבוע השטר מיורשיו הואיל ונתקיימו התנאים, והביא ראיה לדבריו פנקס הסופר שנפטר ג"כ, ומצאנו כתוב בו כן: קנין האומ' שנתן במתנה ללוי כל השדה שיש לו במקום פלו' וג' גופא ופירי מהיום ח' שבט פלו' ואני ועבר הקולמוס על כל זה. ועוד כתוב בצדו: לא יזכה בשטר עד שיגמור התנאים שביד יששכר (ויאסור) [וימסור] לו, ועוד כתוב שם ינתן ליששכר ע"כ. בקש לוי הנז' מהב"ד שלא לחתום שטר (ההכרזא) [ההכרזה] הנזכרת כדי שלא [תפקע] זכותו מעל השדה הנז' הואיל והודיעם זכותו תוך ימי ההכרזה כפי התקנה הנז', ועוד בקש מהם שיחרימו על מי (שבאה) [שבא] לידו [שטר] המתנה הנז' או יודע אצל מי הוא או ראהו יבא ויעיד, וראובן הנז' אמ' לב"ד שאין להם לעכב מלחתום שטר ההכרזה הנז' מחמת מה שטען והראה לוי הנז' לפי שאין בדבריו ממש ואין לו ראיה בשטר על שום דבר מכל שערער וטען, כי לפי לשון התקנה אין ב"ד נזקקין לשום ערעור אלא בשטר, עוד שלוי הנז' לא תבע שטר הנז' מיששכר השליש הנז' בחייו ולא אחרי מותו מיורשיו זה ימים ושנים, וזו ראיה גמורה לאומדן הדעת שלא נתקיימו התנאים שהוא טוען ולא היה לו זכות בשטר המתנה הנז' ולפי' לא תבע אותו מהשליש לא בפניו ולא שלא בפניו. ילמדנו רבי' אם יש לב"ד לחוש לדברי ערעור לוי הנז' ושלא לחתום שטר ההכרזה הנז' עד שיתבררו דברי לוי כראוי או חייבין לחתום הואיל ואין לוי מראה שום זכות בשטר על השדה הנז' אלא דרך ערעור כפי לשון התקנה הנז', לפי שהב"ד חייבין לקיים דברי התקנה הנז' בחרם ח"ו.
תשובה הנראה לי שאין לב"ד להמנע מלחתום שטר ההכרזה הנז' מפני ערעורו של לוי, וטעם דבר זה, [אם] כי אין לשון התקנה שיראה המערער זכותו לברורים או למקדמי' אלא שיודיע להם זכותו, הדעת מכרעת שלא היתה הכונה בתקנה הנז' שיספיק למערער בהודעת זכותו בדברי' בעלמא בלבד מבלי שיברר להם אמיתת הזכות ההוא ושידעו המוקדמי' או הברורים שהוא כדבריו, שא"כ הרי כל כוונת התקנה בטלה לגמרי, שהרי כל אדם יוכל לומ' לברורים על כל הכרזה שיכריזו בדברים בעלמא בלי שום ראיה שיש לו זכות בשטר על הקרקע ההוא ולא יופקע זכות שום אדם ותהיה ההכרזה כאלו אינה, אלא ודאי שאין התקנה אלא שיודיע זכותו לברורים או למוקדמין הודעה מבוררת בראיה שיודע ממנה לברורים שיש לו שטר הזכות ההוא שטוען, וכן נוהגין בכל המקומות שההכרזה הזאת נוהגת, ובכל כיוצא בזה הולכין אחר אומדן הדעת כשהיא אומדן דעתא דמוכח דהא קי"ל דאומדנא דמוכח אומדנא היא וכמפרש דמי כדאי' בכמה דוכתי +עיין כתובות סח א, שבועות מו, ב, ורמב"ם הל' חובל ומזיק פ"ה, הל' ה, יבמות קכא, א, תוספתא יבמות, יד, ועוד.+ ועוד שבסוף לשון התקנה יש הוכח לזה שהרי כתוב בענין היתומים הקטנים שיהא זמנם להראות זכותם לאחר שיגדילו, ומסתמא לא חלקו בין היתומים לשאר בני אדם אלא להקל על היתומים באריכות הזמן שלהם ולא להחמיר עליהם שיצטרכו הם להראות זכותם ולא יצטרכו שאר כל אדם להראותו אלא להודיעו בדברים בעלמא, אלא ודאי כי ההודעה האמורה כאן הודעה שלימה וברורה היא.
ומעתה איני רואה בערעורו של לוי זה שום הודעה של עיקר שיש לו זכות בקרקע הנז' לא בעל פה ולא בשטר, ואם ערעורו אמת היה לו להוציא זכותו לאור מיורשי יששכר תכף ששמע ההכרזה כדי שיוכל להראות זכותו בטעם כעיקר למוקדמים או לברורים תוך שלשים יום של הכרזה, ואם לא עשה כן הוא הפסיד לעצמו. ומ"מ אם עדין לא עברו ימי ההכרזה מה ששאל מן הב"ד שיחרימו בבתי כנסיות על מי שיודע לו זכות כדין הוא תובע להחרים בזה, ואולי יתברר זכותו, ואם לאו יהא מופקע שלא כל הימנו לעכב ההכרזה של ראובן מפני דברים בעלמא שלו שאין להם עיקר. ע"כ.
@שו"ת הריטב"א סימן נא
שאלה ילמדנו רבי' ביעקב שלא היה לו בנים כי אם בת אחת ורחל שמה, ונשאת לראובן, אח"ך לימים סדר צואתו וחלק נכסיו וצוה לתת מהם לפלו' כך ולפלו' כך ולכל אחד מן העדים כך וכך, ושאר הנכסים נתנם לרחל בתו הנז', וזה לשון המתנה ההיא: ושאר כל נכסיו נתן בקנין גמור מעכשו יעקב הנז' לרחל בתו הנזכרת קרקע ומטלטל על מנת כן שלא יהא לראובן בעלה שום רשות ושום זכות משום צד וענין בעולם בכל הנכסים הנזכרים לא מחמת שום זכות שיש לבעל בנכסי אשתו ולא בשום דבר מהם לא בגופם ולא בפירותיהן ולא בפירי פירותיהן עד עולם ולא בשום דבר שיבא מחמתן בשום צד וענין בעולם. ותהא רשאה רחל הנז' להיות נושאה ונותנת הכל לפיה ושתעשה רצונה וחפצת נפשה בכל הנכסים הנז' מהם ומפירותיהן ופירי פירותיהן עד עולם, מלבד שלא יהא לה רשות ולא לשום אדם הבא מכח' לעשות שום זיכוי ושום הקנאה בשום צד וענין בעולם לראובן הנז' לא בגוף קרקעות ולא בגוף הנכסים ולא בפירותיהן ולא בשום דבר שיבא מחמתן, וכמו כן לא יהא רשות לרחל הנז' ולא לשום אדם הבא מכחה לעשות שום שעבוד ולא שום זכוי לראובן ולא לשום אדם אחר בעולם ולא בשום חיוב ולא בשום אחריות מכל מיני אחריות שבעולם, ועל פי התנאים הנז' נתן יעקב לבתו רחל הנז' כל המתנות הנז' בענין שאי אפשר לבעלה ראובן הנז' ולא לשום אדם הבא מכחו להיות לו שום זכות במתנות הנז' לא בחיי רחל הנז' ולא לאחר פטירתה, ע"כ נוסח המתנה הנז'. וראובן בעלה טוען שאין במתנה הנז' ממשות כלל ושיש לבטלה בשלשה דרכים, הדרך הא' לפי שהתנה עליה שלא ליתנה לשום אדם בעולם ומתנה כזו מתנה לחצאי' ואינה מתנה כלל כמו שכתב הרא"ש ז"ל בפ' יש נוחלין. +כן כתב הרא"ש שם ב"ב קלד, א, אלא שמסיים: והינו דוקא כשנותן לו בסתם אבל אם פירש דבריו אפילו נתן שלא ליתן ושלא למכור ושלא להקדיש ושלא יעשה דבר כי אם דבר אחד הויא מתנה לאותו דבר. וטוען זה לקח מדברי הרא"ש את הרצוי לו.+ הדרך הב' לפי שהיא מתנת שכיב מרע למי שראוי ליורשו וכל מתנת שכיב מרע למי שראוי ליורשו אינו לשון מתנה אלא לשון ירושה +ב"ב קלג, א+ וירושה אין לה הפסק, וירושת הבעל מן התורה +והרמב"ם בהל' נחלות, א הל' ח פסק שהיא מדברי סופרים, מכתובות פג - פד. ועיין כ"מ שם.+ ואע"ף שהתנה המוריש עליה אין בתנאו ממש שאין אדם מתנה על מה שכתוב בתורה. הדרך הג' משום עדות שבטלה מקצתה בטלה כולה +מכות ה, ב.+ ומאחר שעידי הצואה מעידין על עצמן והם פסולין לגבי עצמן פסולין נמי לגבי השאר והויא לה עדות שבטלה מקצתה בטלה כולה, וא"ת אמאי לא פלגינן דיבורא ותהא עדותן כשרה אצל הכשרין ופסולה לגבי עצמן, אימא לך דבתרי גופי פלגינן דיבורא בגוף אחד לא פלגינן דבורא ונכסים אלו חד גופא אינון, ולפי' מה שאמ' לפלו' כך ולפלו' כך ולכל אחד מן העדים כך והשאר לבתי כגוף אחד חשבינן להו לכל הנכסים מאחר שלא הניח להם קרקע ידוע ואין כאן נכסים חלוקים כלל, ודבור חלוק הוא שיש כאן נכסים חלוקין אין כאן שתוכל לומ' בהן תרי גופי מאחר שלא הניח גוף חלוק בפני עצמו לכל אחד ואחד, והויא לה עדות אחד ועדות אחד שבטלה מקצתה בטלה כולה, נמצאת כל הצואה והמתנה בטלה לפי דברי המפרשים ז"ל בעל העיטור ורב אלפסי והר"מ במז"ל שעליהן סומכין בכל מקום, הלכך נמצא כל תנאי הצואה והמתנה בטלים לגמרי וחזר הדבר לירושה הבאה מאיליה ממש וזכתה הבת בגוף הנכסים והבעל בפירותיהן כדין נכסי מלוג. אלו הן טענות ראובן הבעל הנז'. ורחל אשתו טוענת שאין ממשות בטענותיו ושאין לו זכות בנכסים כלל. וראובן טוען כמו שזכרנו לעיל ואומ' שהוא זוכה בנכסים. ילמדנו רבי' ביאר היטב זה הדין למען אדע את הדרך אשר אלך ואת המעשה אשר אעשה.
תשובה עיינתי בשאלה זו, ואילו באתי לכתוב ולהאריך מה שאפשר להאריך על הטענות הללו (ירבה) [ירבו] הדברים מאד, ואף כי השעה דחוקה ומוביל כתבי נחוץ לכן כתבתי לך בקוצר. ואומר אני כי מה שראובן טוען בדרך הא' שמתנת יעקב לבתו בטלה לפי שהתנה עליה שלא ליתנה לשום אדם בעולם ומתנה כזו מתנה לחצאין ואינה מתנה כלל וגו', אף לפי דבריו אין אני רואה במתנה זו שהתנה יעקב שלא ליתנה רחל לשום אדם בעולם אלא שלא ליתנה לראובן בעלה, אבל לאחרים תעשה כחפץ נפשה, ומיהו אפי' התנה כדבריו מתנה קיימת היא, ומתנה גמורה בעל מנת ככל תנאים שבעולם וכדמוכח בכמה דוכתי +עיין רא"ש שם, שמביא ראייה דהוי מתנה מנדרים מח, ב, וב"ב קלז, ב+ וחס ליה (לרש"י) [להרא"ש] ז"ל שיחלוק על זה +כנראה שלא הגיעו לידי רבינו תוספות הרא"ש.+ ומעשה דבית חורון שבפ' יש נוחלין כבר פירשו בירוש' +נדרים סוף פ"ה וכן כתבו התוס' ב"ב שם, ד"ה כל, בשם הירושלמי+ שהוא לפי שהמתנה נעשית בהערמה. וגם הדרך הב' שכתבת לפי שהיא מתנת שכיב מרע למי שראוי ליורשו וירושה אין לה הפסק רחוק הוא הענין ההוא מן הנדון הזה כרחוק מזרח ממערב כמו שימצא כל יודע ספר, גם אין כאן מתנה על מה שכתוב בתורה כלל אלא מתנה בעל מנת ככל תנאין שבעולם, והא קי"ל בקדושין +כג, ב+ ובפ' בתרא דנדרים +פח, ב+ וכן סוגייתנו בכמה מקומות שהנותן מתנה לבתו או לאשה אחרת ע"מ שאין לבעלה רשות בה קנאתה ולא קנה בעל, אלא שנחלקו האמוראים וגם הפוסקים +עיין ב"י אה"ע, סי' פה כל שיטות הפוסקים+ על סוגיא דמסכת נדרים הנזכרת בלשון התנאי ההוא אם באומ' סתם על מנת שאין לבעלה רשות בה או באומ' מה שתרצי עשי או באומ' מה שאת נושאת ונותנת לפיך, והריני רואה בשטר זה שנשמר הסופר מכל הלשונות האלה וכתב לשון שהוא מספיק לדברי הכל ואף לדברי הר"מ במז"ל שפסק +זכיה ומתנה, פ"ג הל' יג - יד+ כדברי המחמיר, וכל אלו דברים פשוטים. אבל הדרך הג' שכתב מטעם עדות בטלה, בזה באמת יש מקום טענה שזה לפי פשוטו דומה למה שאמרו בירוש' במסכת גיטין +פ"א, הל' ה+ והביאה רבי' אלפסי ז"ל במסכת (מדות) [מכות] נתן נכסיו לשני (בניו) [בני אדם] והעדים קרובים לזה ורחוקים לזה איתפלגון ריש לקיש ור' יוחנן ריש לקיש אמ' כשרין לזה ופסולין לזה ור' יוחנן אמ' מתוך שפסולי' לזה פסולין לזה, וכן פסקו רבי' אלפסי ז"ל +מכות לדף ז+ והר"מ במז"ל +הל' עדות פי"ד, הל' ז. וכן פסקו הר"ח והרא"ש והטור חו"מ, סי' נא.+ והינו מטעמ' דעדות שבטלה מקצתה בטלה כולה וכעין סוגיא דעובדא דאלעי וטוביא שבגמ' שלנו +מכות ז, א.+ אלא שאני רואה לר"מ במז"ל שכתב פ' י"ד מהלכות עדות שאין זה אלא דוקא בנותן כל נכסיו לשני בני אדם שהמתנה אחת לשניהם והיא עדות אחת, אבל אם נתן חצר לראובן ושדה לשמעון והעדים קרובים לזה ורחוקים לזה זה שהם (קרובים) [רחוקים] ממנו מתנתו קיימת שאלו הן שתי עדויות אע"ף שהן בשטר אחד, עיין שם ותמצא, והנדון שבשטר זה שנתן דבר מסויים לעדים ושאר הנכסים לאשה כחצר לזה ושדה לזה דומה שהם שתי עדויות ולא אמרינן עדות שבטלה מקצתה בטלה כולה, ומיהו בר מן כל דין קבלה בידי מרבי' הרא"ה ז"ל +עיין בחידושי רבינו למכות ז בשם הרא"ה+ שלמד כן מרבו ז"ל ומדברי הרב אב ב"ד ז"ל +הוא ר' אברהם בן יצחק בעל האשכול, חמיו של הראב"ד בעל ההשגות, ונזכר בתוס' מכות יח, ב ד"ה ומאן ובכמה מקומות+ וכן כתבתי אני +תחילת דברי רבינו אלה הם דברי הראב"ד, הובאו בהרא"ש והרמב"ן ספ"ק דמכות, ועיין בחידושי רבינו למכות ז, א ד"ה אילעא+ בשיטה שלי בתרבה /בהרבה/ מקומות שאין לומ' עדות שבטלה מקצתה בטלה כולה אלא כשהעדות ההיא כולה על אחרים כההיא דירושלמי דלעיל שנתן נכסיו לשני בני אדם והעדים קרובים לזה ורחוקי' לזה +נראה שיש כאן חסרון דברים+ ונתן חצר לפלו' תרי גופי נינהו אבל הכא כמו שטען הבעל שזה חד גופא אלא +גם כאן חסרים וודאי כמה דברים.+ מעתה איני רואה בכל טענות הבעל שום טענה מספקת לבטל המתנה ההיא. +משמע, שגם לאחר מיתת האב אין המתנה מתבטלת אף שהיא יורשת. ועיין רמ"א אה"ע, סי' פה, סעיף יא, נתן לה אביה וכו'. והוא מתשובות הרמב"ן, סי' קנ. ועיין תירוץ בעל ההפלאה שם.+ ותו לא מידי.
@שו"ת הריטב"א סימן נב
שאלה שיצא בב"ד שטר צואה שצוה ראובן על נכסיו, וכתוב בראש השטר שראובן עשה קצת הקדשות וקצת צואות, ומכלל הצואות שיתנו מנכסיו לעדי השטר לאחד מלבוש אחד ולשני קצת מעות ומלבוש אחד, ואחר כן אומ' כי ראובן הנז' ואשתו נתנו בקנין גמור שאר כל הנכסים לבתם לאה ע"מ שלא יהא לבעלה בהם שום זכות. והנה הבעל בא לבטל שטר המתנה והצואה הנזכרי' לפי שהעדים נוגעין בעדותם שהרי העידו בו לתועלתם במה שאמרו שצוה ראובן לתת להם, וכיון שהם נוגעין בעדות עדותן בטלה. ואשתו טוענת שאין זו נגיעת עדות אלא כשמעיד העד לתועלת זולתו, כי במה שהעידו במתנת האב והאם לבתם אין להם הנאה ואין לשון נוגע בעדות אלא כשמגיע לאותו העד קצת הנאה ותועלת דומיא דאריס וערב +בבא בתרא מו, ב.+ אבל מי שאומ' בפירוש שיש לו דבר ידוע אינו עדות אלא סכלות והוללות, וכל אותן הדברים כאלו לא נכתבו בשטר ההוא ואין בהם ממש, והכל יודעין בזה, ונשאר הדבר כשר וכל הדברים האחרים בתוקפם, ועוד שעדות ההקדשות מראובן הם לבדו, ועדות מתנת שאר נכסים לבתם היא מראובן ואשתו וזה כשטר חלוק לעצמו. ע"כ תורף השאלה.
תשובה +קטע מתשובה זו הביא ב"י חו"מ, סוף סי' לג, בשם רבינו וקטע אחר ממנה הביא ר' בצלאל אשכנזי בתשובותיו, סי' ד.+ מה שהאשה טוענת בראש טענתה שאין עדות זו נפסלת מטעם נגיעת עדות טענה סתומה וגנובה היא, וזה כי באמת שלשון נגיעת עדות אינו נאמ' אלא כשיגיע לעד הנאה באותו דבר שמעיד כמו שאמרת, אבל מכל מקום הרי יש לבעל הדין לחלוק ולומר דכיון שכל הדברים שחתמו עליהן בעדות זו הם בשטר אחד הרי הכל עדות אחת, וכיון שאינם נאמני' במה שהעידו בו לתועלת עצמם אף אינם נאמני' בשאר הדברים שהעידו לתועלת אחרים דהא קי"ל +מכות ה, ב+ עדות שבטלה מקצתה וכו' ודמיא למה שאמרו בירוש' +גטין פ"א, הל' א+ שכתב רבי' אלפסי ז"ל בפ"ק דמס' מכות הנותן נכסיו לשני בני אדם והעדים קרובים לזה ורחוקים לזה איתפלגו' ריש לקיש ור' יוחנן ריש לקיש אמ' כשרין לזה ופסולין לזה ור' יוחנן אמ' מתוך שפסולין לזה פסולין לזה, ופסק רבי' ז"ל +הרי"ף שם+ וכן הר"מ במז"ל +ה' עדות, פרק ד, הל' ז וכן פסק הר"ח והרא"ש והטור חו"מ, סי' נא+ הלכתא כר' יוחנן ורבותי ז"ל +עיין בתשובה הקודמת+ פסקו כן. ומה שטוענת האשה ששתי עדויות הן אלו כשני שטרות לפי שבראשונה מעידין על הקדשות ראובן לבדו ומתנותיו ואף על אשתו הוא מצוה בה ובאחרונה מעידים על מתנה שנתנו ראובן ואשתו, זו אינה טענה, דסוף סוף על הבעל הן מעידין בחתימה אחת ותבטל עדותן מיהת לגבי הבעל ותבטל ממילא מתנת אשתו שאין מתנת האשה בלא בעלה כלום, אלא שאני רואה שהדין עם האשה בזה לדעת הר"מ במז"ל לפי מה שכתב בענין הירושלמי הזה בפ' י"ד מהלכות עדות וזה לשונו: הכותב כל נכסיו לשני בני אדם בעדות אחת והעדים קרובים לאחד ממקבלי המתנה ורחוקים מן השני הרי השטר פסול מפני שהיא עדות אחת, אבל אם כתב בשטר אחד שנתתי לראובן חצר פלו' ושנתתי לשמעון שדה פלו' ונמצאו העדים קרובים לזה ורחוקים לזה זה שהם רחוקים ממנו מתנתו קיימת שאלו שתי עדיות הן אע"ף שהם בשטר אחד, למה זה דומה לאומ' היו עלי עדים שנתתי לראובן כך וכך ושמכרתי לשמעון כך וכך ושלויתי (לו) [מלוי] כך וכך אע"ף שנכתב בשטר אחד והמקנה איש אחד הרי אלו שלש עדויות ואינן תלויות זו בזו, עכ"ל ז"ל. וכן כתבו קצת רבותי הראשונים והאחרונים ז"ל, והנדון שלפנינו כחצר לזה ושדה לזה דומה, אלא שלא היה כן דעת מורינו הרא"ה ז"ל לפי מה שפי' לנו בירושלמי ההוא בפ"ק דמסכ' גטין דטעמא דר' יוחנן שעל הנותן הם מעידין וטעמא דריש לקיש שעל מקבלי מתנה הן מעידין, ומעתה לר' יוחנן לא שאני לן בין נתן כל נכסיו לשניהם או נותן שדה לזה וחצר לזה, ומ"מ רואה אני שהדין עם האשה מטעם אחר והוא דלא אמרינן עדות שבטלה מקצתה וכ' אלא כשכל העדות היא לדעת +צ"ל: לטובת+ אחרים אלא שהן פסולין לזה וכשרין לזה כההיא דירושלמי דהא חשיבא הכל עדות ושייך לומ' בה עדות שבטלה מקצתה בטלה כולה, אבל בכאן שהדבר שאינם נאמני' עליו הוא עדות שאמרו לעצמן [אינו] בדין זה, לפי שכל מה שאדם מעיד לעצמו בין לזכות בין לחובה אין עליו שום עדות אלא כבעל דבר עצמו +שיטת הראב"ד הביאה הרא"ש סוף פ"ק דמכות, ובחידושי הרמב"ן שם הביא כל הראיות הללו שכתב רבינו+ שטוען ומזכה או מחייב לעצמו, דעדים חלוקין הם לעצמן לבר מבעלי הדין כדכתי' +דברים יט, יז+ ועמדו שני האנשים אשר להם הריב. ואמרינן +שבועות ל+ שני האנשים אלו העדים אשר להם הריב אלו בעלי דינין, ודמיא הא למאי דאמרינן פ"ק דמכות +דף ו+ גבי הא דתניא שאם נמצא אחד מהן קרוב או פסול כולן פסולין ופרכינן אלא מעתה רובע יציל נרבע יציל ופרקינן במקיימי דבר הכתוב מדבר, כלומ' רובע ונרבע אינם אלא בעלי דבר ואינם בכלל עדים כלל, ומזה הטעם תירץ הרב אב ב"ד ז"ל +עי' תשובה נא, /בהערות/+ ההיא דפלו' רבעו לרצונו דפלגי' דבורא ואע"ף שאינו נאמן על עצמו נאמן על חברו. וכן בההיא דבר בינתוס דסנהדרין +דף כה, א+ דאמ' לדידי אוזיף ברביתא, וכן בההיא דפ' חזקת +בבא בתרא מב - מג+ השותפין מעידין זה על זה, ובההיא דהאומר תנו מנה לעניי עירי שאין מביאין ראיה מאנשי אותה העיר דאמרינן דליסלקי ביתרי נפשייהו וליסהדו, ולא אמרינן דהויא עדות שתחלתה בשעת ראיה בפסלות וסופה בכשרות שהיא פסולה, משום דבתחלתם קודם סילוקם בעלי דבר היו ולא עדים +וכן כתב הרמב"ן בחידושיו שם. ולא כ"כ התוספות שם ד"ה וליסלקו.+ וכן הסכים בפי' ההוא מורנו הרא"ה ז"ל, ע"כ.
עוד כתבת דבר מן כל דין יש לבת זכות במקצת קרקעות מן הנכסים שנתנו לה אביה ואמה בשטר הצואה הנז', והוא כי ראובן הנז' נתן במתנת בריא בחייו קצת קרקעות לדינה בת בתו כשהיתה פנויה, ואותה דינה נשאת לבעל ומתה, ויצא שטר המתנה ההוא בב"ד מיד בעלה שלדינה ונתקיים כראוי, וחזר הוא ונתן כל הקרקעות ההם לחמותו שהיתה בתו של ראובן הנז' ע"מ שאין לבעלה רשות בה אלא שתעשה בהם חפצה ורצונה, ומעתה טוענת לאה שאפי' תתבטל מתנת אביה ואמה מפני פיסול העדים בעדות ההיא היא זוכה בקרקעות אלא שלא יהא בהם שום זכות לבעל מפני המתנה הנז' שנתן ראובן לבתה ושחזר ונתן לה בעל בתה, כי הנכסים האלו של דינה היו וירשם בעלה ונתנם לה, ע"כ תורף טענה זו, וזו ג"כ נראית לי טענה מספקת לזכות לאה הנז', וכבר עמדתי על נוסח השטרות ההם וראיתי אותם עשויים כראוי.
@שו"ת הריטב"א סימן נג
שאלה ראובן נשא אשה בקטלוניא וכתב לה שם שטר כתובתה, ואשתו נתנה לו נדוני' ה' אלפים דינרי ברצלוניאש וכתב לה ה' מאות זהובים, לפי שמנהג קטלוניא שכל (האשה נותנת) [אשה הנותנת] לבעל בנדוניא [עשרה] דינ' כותב הבעל זהוב, ואם מקבל אלף דינרי' כותב ק' זהובים, ואשתו של זה נתנה לו בנדוניא ה' אלפי' דינרים וכתב לה ת"ק זהובים. ואח"ך מת הבעל, ואשתו האלמנה תובעת שיתנו לה בכתובתה הה' מאות זהובי' עצמן או שווייהן, ויורשי הבעל אומרי' שאין להם לתת לה אלא ה' אלפים ברצלוניאש שקבל מפני המנהג שנהגו בקטלוניא ששם נכתבה הכתובה שעל דעת כן נתחייב בשעת נשואין, כ"ש שאין הזהובים בארצות האלו, ורוצים לפרוע לה לסך י' דינרים ברצוליניאש בעד זהוב כי כן הסכמת שופטי ארגון במצות המלך. ע"כ.
תשובה הא ודאי (דבעייני) [דבעניני] חיוב כתובה סתם מנהגא מילתא הוא +וכן פסק הרמב"ם בהלכות אישות פ' כג הל' יב+ כדבעי' למימר, הלכך אם באותה העיר ששם נכתבה הכתובה נהגו לכתוב זהוב בעד י' דינרי' ברצלוניאש ושלא לגבות בעד הזהוב אלא י' דינרי' ברצלוניאש אין ליורשין לפרוע יותר, כי המתחייב שם סתם (נכתבה) על דעת המנהג מתחייב וסתמו כפירושו וכדאמרינן בפ' המקבל +בבא מציעא קד, ב, מתוספתא כתובות פ"ד+ ר' יוסי היה דורש לשון הדיוט דתניא מקום שנהגו לעשות כתובה מלוה גובה מלוה לכפול גובה מחצה ואמרינן (נהי בילאי) [נהרבלאי] (מגבי) [מגבו] תילתא, ומאי דמפלגינן התם בין קנו מיניה ללא קנו מיניה מפני המנהג ההוא כי כשקנו ממנו היה דעתו להתחייב בכל, ומ"מ למדנו מזה שדברים אלו הם כפי המנהג, והסכמת שופטי המלך בזה אינו מעלה כלום אלא א"כ הוא חוק קבוע מן המלכו' על כל המלכות +השווה רמב"ם בהל' גזילה ואבדה, פרק ה הל' יד+ ואפי' על היהודיים דקי"ל +גטין י, ב, נדרים כה, א, ב"ק קיג, א, ב"ב נד, ב נה א+ דינא דמלכותא דינא.
@שו"ת הריטב"א סימן נד
שאלה שיצא בב"ד שטר צואה שעשה ראובן וכתוב בו: ביום פלו' בכך וכך לחדש פלו' נכנסנו אצל פלו' וצוה בפנינו מחמת מיתה שאם ח"ו (תפטר) [יפטר] מחולי זה שתתפרע אשתו פלו' מן נדוניתה במעות מנכסיו תכף לפטירתו ושאר נכסיו הניח לעובר וכו', והאלמנה תובעת שימכרו מנכסיו כפי מה שימצאו אפי' בזול ושיפרעו לה נדוניתא במעות בעין כפי מה שצוה הבעל מחמת מיתה. שאלת מי הוא מצווה לקיים דברי המת הואיל ולא צוה בב"ד ולא את (האב בשם) [היורשים] או אם יעשו לה שומא מן הקרקעות ומן המטלטלין כדי סך הכתובה כדין כתובת אשה שהיא בזיבורית +גטין מח, ב.+
תשובה +חלק משאלה זו הביא ב"י חו"מ, סוף סי' רנב.+ כמדומה לי שנגעת בשאלתך זו למה שנתחבטו בו הראשונים גם האחרונים ז"ל במה שאמרו חכמים מצוה לקיים דברי המת +כתובות ע, א, גטין יד, ב טו, א, מ, א+ שהיא מצוה שכופין עליה כדאמרינן +גטין מ, א+ גבי האומ' פלו' שפחתי עשו לה קורת רוח כופין את היורשין ועושין לה נחת רוח באיזה ענין הוא, שרבי' אבן מיגאש ז"ל ואחרים עמו כתבו +וכן משמע מלשון הרמב"ם בהל' זכיה ומתנה, ד הל' ד - ה, וכן כתבו התוס' בשם ר"ת בכתובות ע, ד"ה הא קימא לן, ובגטין יג, א ד"ה והא לא משך, וכן כתבו הרא"ש והר"ן בספ"ק גטין, וכן כתב המאירי בשם רבני צרפת+ שאין אומרי' מצוה לקיים דברי המת אלא במי (שמליש) [שמשליש] ממון ביד אחרים ואומ' לו עשה מהם דבר פלו' וכמשנת המשליש מעות (לאשתו) [לבתו] +כתובות סט, ב.+ אבל כל שלא הוציא ממון מתחת ידו אע"ף שצוה את היורשין לעשות אין בו שום מצוה לקיים דברי המת, לכך הוצרכו חז"ל לתקן דין מתנת ש"מ. אבל אנו תופסין בידינו מרבנו הרא"ה ז"ל +וכן כתב רבינו בשמו לקמן סי' קכג וסי' רא+ והוא האמת והנכון בעיני דאפי' לא הוציא מתחת ידו לכך כל שצוה ליורשין או למי שספק בידו לעשות וקבל עליו או שתק יש בו משום מצוה לקיים דברי המת +וכן כתב רבינו בחידושיו לכתובות ע, ד"ה והא, ועיין מאירי סוף פ"א גטין+ וכופין עליה /עליהם/ לקיימם. אבל אם צוה על היורשין, שלא בפניהם אין בו משום מצוה לקיים דברי המת ומעתה בין לדעת הרא"ה ז"ל בין לדעת רבינו +הר"י מיגש+ אין בנדון הזה משום מצוה לקיים דברי המת לא לגבי יורשין ולא לגבי ב"ד. ואם באנו לומ' בכאן שתזכה בגוביאנא זו מדין מתנת ש"מ כאומר תטול אשתי כאחד מן הבנים +ב"ב קכח, א+ שנוטלת כאחד מן הבנים מדין אמירתו, זה אין מתחוור לי משום דדוקא התם שאומ' תטול שהוא לשון מתנה וכדקי"ל +שם /ב"ב/ קמח, ב+ יטול יזכה יחזיק כולן לשון מתנה הן, אבל תתפרע אינו לשון מתנה עד שנדון בו מדין ש"מ שדבריו ככתובין וכמסורין דמי, וכיון שאין כאן משום מצוה לקיים דברי המת כמו שאמרנו אף משום לשון מתנת ש"מ לא זכתה וקי"ל בדין שאר נשים הבאות ליפרע מן היורשין, ומיהו בשאר הנשים אינו פשוט בעיני כ"כ כדבריך שתגבה מן הזבורית לפי (שהדבר) [שכבר] נהגו בכל שטרי כתובות לכתוב שהוא מתנה עמה שתתפרע בין ממנו בין מיורשי' מכל שפר ארג נכסין וקנינין והוה ליה כשטר שכתוב בו שבח היוצא על היורשין שהיא מחלוקת רב נחמן ורבא בגטין פ' השולח +צ"ל פ' הניזקין נ, א+ דרב נחמן סבר אינו גובה אלא מן הזיבורית ורבא סבר שגובה מן העדית כתנאו דאפי' לגבי יתומין מהנה תנאי זה, ולדידי הלכה כרבא +וכן פסקו הר"ח והרי"ף+ דהוא בתראה אלא שיש מן הראשונים ז"ל שפסקו כרב נחמן +וכן פסקו הראב"ד והרא"ש, אבל הרמב"ן ור' יונה והרשב"א סוברים, שאם פירש בין ממני בין מיורשי מועיל גם לגבי יורשים, אבל בסתם אינו מועיל.+
@שו"ת הריטב"א סימן נה
שאלה ראובן מכר שדה של חנוך בנו לשמעון ע"מ שאם יחזיר לו ראובן הדמים תוך זמן ידוע שיחזיר לו השדה, והודה שמעון בשטר הראיה שעשה לראובן שהשדה ההוא הוא של חנוך בנו (ושיחזרהו) [ושיחזירהו] לראובן אם יחזיר לו הדמים תוך זמן ידוע, ותובע חנוך משמעון שדהו ופירותיו. ולפי עניות דעתי שחנוך מוציא השדה ופירותיו בלא דמים מיד שמעון כיון שהודה שהשדה הוא של חנוך ולא של (שמעון) [ראובן] אביו, וכן כתב רבי' אלי' בתשובתו הרמתה. ועכשו תובע שמעון מראובן לשלם לו דמי השדה ופירותיו כיון שקבל עליו אחריות כשמכר לו את השדה. וראובן אומ' כיון שהמכר בטל ויש לו לראובן לשלם ולפרוע לו דמי השדה, שיש לו לשמעון לחשב הפירות שאכל או להחזירם לחנוך בנו שהרי לא הוציא חנוך מידו אלא פירות של שנה זו ולא פירות של שנה ראשונה שאכלם שמעון, שכיון שהמכר בטל הפירות אסורין משום רבית. ושמעון אומ' שאין לו לחשב ולא לקבל בפרעון מה שאכל לא מטעם רבית ולא מטעם אחר ושאין לו להחזירם לחנוך בנו. וראובן אומ' שיש לו להחזירם לו או לחנוך בנו. זהו תורף טענותיהם, ילמדנו' /ילמדנו/ רבי' הדין עם מי.
תשובה רואה אני כי טענת שמעון דברים בלא טעם, דכיון שהודה שהשדה של חנוך הוא הרי חנוך או הבא מכחו מוציא השדה משמעון גופא ושבחא ופירי, אלא דאי איכא שבחא דמחמת הוצאה שקיל שמעון מחנוך שיעור הוצאה +וכן פסק הרי"ף בבא מציעא טו, והרמב"ם בהל' גזלה ואבדה, פ"ט הל' ז, אבל הר"י והרא"ש סוברים דאפילו שבח על ידי הוצאה אין לו, ועיין טור חו"מ, סי' שעג+ כדין יורד לשדה של חבירו והשביחה שלא ברשות +בבא מציעא קא, א.+ ואם בא שמעון זה לגבות אחריותו מראובן המוכר כדין מוכר שדה שאינה שלו הדר דינא למאי דקי"ל בפ"ק דמציעא +דף טו, ב+ אמ' רבא הלכתא נמצאת שדה שאינה שלו יש לו מעות ויש לו שבח ואע"ף שלא פירש לו את השבח הכיר בה שאינה שלו ולקח' מעות יש לו שבח אין לו, והנדון הזה הכיר בה שאינה שלו ולקחה הוא לפי לשון ההודאה שעשה בשטר שעשה לראובן בשעת המכר, ואני איני זז בזה משיטת רבי' מורנו הרא"ה ז"ל +וכן כתב הרא"ש שם ולא כהרמ"ה ועיין תוס' שם ד"ה מעות+ שהוא סובר דהא דאמרינן דהכיר בה שאינה שלו שבח אין לו מילתא פסיקא הוא ואע"ף שפירש לו את השבח שקבל עליו אחריות בפי' +עיין בחידושי רבינו שם ד"ה הכיר ובכללים שבסוף הפרק שם, ד"ה ועוד כתב+ דארישא קאי דקאמ' אע"ף שפירש לו את השבח, וטעמא דמילתא דכל שהכיר בה שאינה שלו ולקחה לא גמר ונתן מעות אלא לשם פקדון כדאמ' רב לעיל, וכיון שכן אם הוא נוטל מן המותר שום שבח ושום פירות שכר מעותיו עומד ונוטל, ואפי' היה לו למוכר קרקע בשעת המכר וקנו מידו, דההיא לא איתמ' התם בההיא סוגיא דמהני לאפוקי מן שכר מעות אלא בשנמצאת שדה שאינה שלו דאדעתא דזביני נחת לוקח אבל לא בשהכיר בה שאינה שלו, ואלו דברים של טעם הם. וסוגיא דגמ' מוכחא הכין למאן דלא בעי לעיולי פילא בקופא דמחטא. ולא עוד אלא שאפי' היינו דנין הנדון הזה כנמצאת שדה שאינה שלו שיש ללוקח אחריות פירות ושבח מן המוכר מנכסים בני חורין כמשנת פ' הנזקין +גטין מח, ב+ דתנן אין מוציאין לאכילת פירות ולשבח קרקעות וכו' אין דין זה בכאן מפני (שהתנאי) [התנאי] שהתנה ראובן עם שמעון בשעת המכר שאם יחזיר לו ראובן מעותי' עד זמן ידוע שיחזיר לו השדה, ובכי הא אין ללוקח לאכול פירות כלל ואפי' היה השדה של ראובן דהוה ליה מכר על מנת להחזיר שהיא רבית קצוצה ואפי' בשדה וכדאמרינן בפ' איזהו נשך +בבא מציעא סז, א+ גבי עובדא דההיא איתתא דאמרה ליה לההוא גברא זיל זבון לי ארעא מקריבאי ואזל זבן לה ואמ' ליה אי מתרמו לי זוזי מהדרא ליה ניהלי אמ' ליה את ונולא אחי ואסיקנא דכל את ונולא אחי סמכא דעתיה והדרא ארעא והדרי פירי, דאע"ג דרבה בר רב הונא [אמר] (אמרי) דפירי לא הדרי דאבק רבית היא הא אמרינן התם עבד רבינא עובדא וחשיב ואפיק פירי דלא כרבה בר רב הונא, והלכתא כרבינא דבתרא הוא וכן פסק הר"מ במז"ל +פ"ו מהלכות מלוה ולוה, הלכה א+ וכל הגאונים ז"ל. וכ"ש בזו שאין השדה של ראובן והרי חנוך מוציא משמעון ארעא ופירי כדין כל נגזל וכדכתיבנא דלא הדר גבי להו שמעון לפירי ושבחא מראובן המוכר, דאפי' הוי האי תנאה אבק רבית בלחוד כדברי (רבא) [רבה] בר רב הונא אבק רבית אינו נגבה מן הלוה בב"ד, אלא (אלא) שאם גבאו מלוה מן הלוה אינו [יוצא] (יוציא) בדיינין וזה עדין לא גבאו מראובן המוכר, דמאי דאכל מחנוך הוא דאכל ליה ולדידיה הדר, ואם אתה מגביהו לשמעון מראובן באחריות והרי אתה מגבה ממנו אבק רבית, ובהא אפי' רבה בר רב הונא מודה, וזה פשוט לי עד מאד.
מעתה הרי שמעון חייב להחזיר לחנוך או לבאי כחו השדה ופירותיו ושבחו חוץ מהוצאה של שבח שהשביח בהוצאתו כדין יורד לשדה חברו, ואין לו על ראובן אלא מעות שקבל בלבד, דכל שהכיר בה שאינה שלו ולקחה שיש לו מעות לעולם הוא נוטל מעות שקבל בשעת המכר בין שהוזלה שדה בין שהוקרה בנתים כדברי גדולי רבותי' ז"ל וכדעת מורנו ז"ל הרא"ה ז"ל. ותו לא מידי.
@שו"ת הריטב"א סימן נו
שאלה יעקב ולאה אשתו היו יושבין בבית (אחת) [אחד] והיו להם חמשה בנים ראובן שמעון לוי יהודה יששכר, והאב עם הבנים היו מתעסקין במלאכת החייטין, והיו כולן שותפין והיו כולן אוכלין על שולחן אחד, לזמן נשא אשה האח הגדול ונעשת החתונה (באותה) [באותו] בית שהיו דרין מתחלה, לזמן נפטר האח הגדול בלא בנים וגם שני אחיו שמעון ולוי, ונשארו יהודה ויששכר, ועתה שמעון אבי היבמה טוען ואומ' שהבתים של חתנו היו שהם משועבדות לכתובת בתו, והוחרם בבית הכנסת כל מי שהיה יודע בה שום עדות או היה בידו שום זכות או ראיה שיבא ויעיד או יראה אותו הזכות בפני שלשה מקבלי עדות תוך זמן ידוע, והספר מתא המעיד הוציא שטר כתוב וחתום ומקויים איך היו הבתים של ראובן הנז' שברורי הקהל של אותו הזמן והגבאים (שנתנו) [נתנו] אותן הבתים לראובן הנז' במתנה ושיעשו מהן עסקא בכל שנה ושנה לקהל של העיר הזאת אחד עשר דינרי', והיה זה שנת ה' אלפים וחמשי' ושש, ועשו לו מזה השלשה מקבלי עדות שטר כדי שיהיה בידו לראיה איך היו של חתנו ראובן, והראה אותו לדיין. והיבם טוען כי אביו עשה השטר לשם אחיו מחמת שהיה קטן בעת ההיא מפני כי מנהג הוא שהאב עושה שטר קניה לשם בנו הקטן מחמת קנוניא או מחמת כמה (עניינים) [ענינים] אחרים, ועוד טוען כי אביו ואמו הוציאו בבנין הבתים הנז' יותר (ממתאים) [ממאתים] וחמשים דינרין בחיי אביו ובפניו וא"כ שיפרע לאמו המאתים וחמשים דינרים וישארו הבתים ברשותו. ואבי היבמה טוען שאם נעשה שום הוצאה בבנין הבתים הנז' שהכל היה ממון חתנו ממה שהיה מרויח בכל יום ויום באומנותו ובדברים אחרים. והיבם טען שהכל היה מממון אביו ומממון אמו, ושתשבע אמו על זה שבועת התורה שהיא ובעלה הוציא /הוציאו/ בבנין הבתים הנז' יותר ממאתים וחמשים דינרי' מממונם, וכן עשתה נשבעה האלמנה הנז' על זה שבועת התורה בנקיטת חפץ בפני שני עדים, והבתים אינן שוות אלא מאתים דינרים כפי מה ששמו אותם האנשים הבקיאין בשומת קרקעות. עתה רבי' נר ישראל (תודעני) [תודיעני] אי (דיינין) [דינינן] הכא כדין היורד לתוך שדה חברו (ונטענה) [ונטעה] שלא ברשות +בבא מציעא קא, א, כתובות פ, א+ דשמין לו וידו על התחתונה ויתן לה אבי היבמה דינרי' ויהיו הבתים שלו או נימא דלא אמרינן דשמין לו וידו על התחתונה אלא כל היכא שנודע בבירור בעדים שירד לשדה חברו ונטעה ואז (דיינינן) [דינינן] ליה וידו על התחתונה, וזהו דנקט היורד ולא קאמ' הטוען כך וכך הוצאות עשיתי, דלשון היורד משמע לכאורה שיורד בעדים או שנודע לב"ד בפירוש שירד, דאי לא תימ' הכי לא שבקת חיי לכל בריה דכל אחד ואחד יטעון ויאמר כך וכך הוצאה עשיתי בכרם שלך או בשדה שלך ויטול בשבועה, או נימא דשאני הכא שכלם היו יושבין כאחד והיו שותפים ונודע לכל שהבנין נעשה ועשו לשם חדרים ועליות מחדש ותקונין הרבה ובזה כולם מודים אלא שהיבם אומ' שאביו ואמו עשו כל הבנין משלהם וממונם, (ואבי היבמה טוען שכלן נעשו ועשו להם חדרים ועליות מחדש ותיקונין הרבה ובזה כולם אלא שהיבם אומ' שאביו ואמו עשו כל הבנייני' משלהם ומממונם) +כל הקטע הזה בכתב - היד מנוקד על כל תיבה ותיבה לסימן מחיקה, אלא שאין הנקודות מעשי ידיו של הסופר - המעתיק אלא של ידים מאוחרות ונראה שצדק המוחק+ ואבי היבמה טוען שהכל נעשה מנכסי חתנו.
עוד ילמדנו רבי' שיחיה, אחר שנשבעה האלמנה על זה שבועת התורה בפני שני עדים אם יועיל לה שבועתה. ועתה איני בא בדין זה מטעם המשיא אשה לבנו בבית קנאו +ב"ב קמד, א, גטין יד, א+ וגם מטעם שכירות שתובע אבי היבמה ליבם מכמה שנים שדרו בהם הוא ואביו ואמו, וגם (הטסקא) [העסקא] שפרע חתנו זה כמה שנים כפי דבריו, כי אלו פשוטים בעיני הדין עם מי, אבל בזה אני מסופק בענין היורד לשדה חברו. עתה רבי' תודיעני הדין עם מי הלכה למעשה.
@שו"ת הריטב"א סימן נז
עוד ילמדנו רבי' שיחיה, אם היבם הזה יש לו אשה ובן ויש לו אח אחר בחור, והוא טוען ואומ' כי אני רוצה ליבם את יבמתי כי אני הגדול ומצוה בגדול ליבם +יבמות לט, א.+ ואבי היבמה אומ' הנני מזומן לתתה לאחיך אחר שאתה נשוי והוא בחור. אם גוערין ב"ד ביבם אחר שיש לו אשה ובן, כי ודאי נראה שאינו מתכוין לשם מצוה אלא לשם זנות, כ"ש למאן דאמר דבזמן הזה מצות חליצה קודמת +בכורות יג, א+ וכמו שפסק רבי' תם ז"ל +תוספות שם ד"ה אמר רב+ ורבים מגדולי הפוסקי' ז"ל והוא המנהג הפשוט ברוב ישראל, ואם עומד במרדו ואומר לא כי אני (אשאינה) [אשאנה] אם כופין אותו ע"י האומו' אחר שאנחנו רואים שאין כונתו לשם מצוה לחלוץ לה וליתן לה כתובתה מאחר שיש לו אח אחר שהוא כבן עשרים שנה, אנא רבי' הכל (תודעני) [תודיעני] בארוכה הלכה למעשה.
עוד אני חוזר למה שכתבתי למעלה בדין הבתים ואומ', שהיה נראה לכאורה שהדין עם האם ותטול בשבועה, והטעם כי מאחר שהיו שותפין האב והבנים והיו כלן אוכלין בשלחן אחד אם כן כל מה שהיו עושין ובונין וסותרין וקונין ומוכרין הכל היה בשתוף ויד הכל שוה בהם חלק כחלק, ועתה מאחר ששלשת האחין מתו ונשארו השנים ועדיין אוכלין על שלחן אמם בבית אחד אם כן אלו השנים יורשין לאחיהם, והאם היא בחיים ועדיין לא נשבעה שבועת אלמנה וכל נכסי הבתים הם בחזקתה, אם כן לא דמיא ליורד לשדה חברו. דעדיפא מינה, דאפי' תימא דהיורד לשדה חברו דשמין לו וידו על התחתונה דדוקא כשנודע בעדים שירד הכא לא בעינן עדים אחר שכלן היו שותפין ומן הטעם שכתבתי, אם כן ראוי הוא שתטול האם בשבועה המאתים דינרין ותפסיד החמשים אחר שההוצאה יתירה על השבח. ואתה רבנו תברר הסלת מתוך הפסולת ותורנו את הדרך אשר נעלה בה.
התשובה הנכונה הנראה לי בשאלה הראשונה, שאם שטר הבתים היוצא לשמו של ראובן עשוי כראוי הרי הבתים בחזקת ראובן (ובאין) [ובאי] כחו, ואין האחין יכולין לטעון כי של אביו הם אלא שעשאו לשמו מחמת קנוניא או דברים אחרים, אלא הרי השטר והדברים בחזקתם, כי מה שאמרו בפ' גט פשוט +ב"ב קעג, א+ אחד מן האחין שהיה שטר יוצא מתחת ידו עליו להביא ראיה ופרישו התם טעמ' משום דאחין שמטי אהדדי התם לפי שהשטר היה עשוי לשם אביהם אלא שזה טוען שאביו נתנו לו כראוי, אבל בשטר זה שעשאו לשמו הרי השטר בחזקתו, כי מה שנחלקו רב ושמואל בפ' (גט פשוט) [חזקת הבתים] +שם /ב"ב/ נב, א+ באחד מן האחין שהיו (אנות) [אונות] ושטרות יוצאות על שמו ואמ' שלי הם דאמר רב עליו להביא ראיה וקיימא לן דראיה בעדים ההיא בשהיה נושא ונותן בתוך הבית כדאתמר בהדיא, ואפי' בההיא אם חלוקין בעיסתן אמרי' מעיסתו קמץ, ואפי' בשאין חלוקין בעיסתן אמרי התם שאם מת על האחין להביא ראיה, והכא ליכא חדא מהני. וכיון שהבתים עומדים בחזקת ראובן ובחזקת באי כחו הרי השבח גם כן עומד בחזקתו, כי מה שאמרו ביורד לשדה חברו ששמין לו פשוט הוא שאינו אלא כשיש עדים לזה שעשאו משלו או שחברו מודה לו, שאפי' עשאו סתם על דעת ליפרע ממנו עשאו ולא בדעת מחילה ומתנה. אבל כל שאין לו עדים ואין בעל השדה מודה לו עליו להביא ראיה ואפילו בחייו, וכ"ש לאחר מותו שאפי' היו לו עדים שהוא עשאו משלו טוענין ליורש שמא פרעו המוריש בחייו שאין זה אלא כמלוה ע"פ, ואע"פ שהיו כלן שותפין בבית אין בכך כלום ואינם יכולין להפקיע שעבוד האשה מן הבתים אלא בראיה ברורה.
ולענין השאלה השנית ששאלת בראובן שמת בלא בנים והניח שני אחים הגדול נשוי והאחד אינו נשוי והגדול רוצה ליבם מפני שמצוה בגדול ליבם וכו', הנראה לי שאם נראה ודאי לב"ד כמו שאמרת שאין כוונתו אלא לשם [זנות] אין מניחין אותו (לייבם ומייבם) [ליבם ומיבם] (אותו) [אותה] הקטן ממנו, שאין מצוה בגדול [אלא] בסתם שהכוונה למצוה +וכן כתב רש"י ביבמות לט ב, ד"ה אמר רב.+ ואם אין הקטן רוצה (לייבם) [ליבם] כופין את הגדול לחלוץ, אבל אם [אין] נכר ונראה לב"ד אין כופין אותו כלל אלא שמבקשין ממנו או מטעין אותו שאין כופין אלא במוכה שחין ודכותיה +שם /יבמות/ ד, א ועיין רש"י שם. וכן כתב בשו"ת הריב"ש, סי' שס וסי' תקט. ולא כסמ"ק שביש לו אשה אחרת כופין אותו לחלוץ. וכ"כ הגהות המרדכי בפ' החולץ בשם ר' אביגדור הכהן. ועיין שו"ת רשב"א, סי' אלף רמ בשם בה"ג. ועיין בחידושי רבינו ליבמות לט, ב ד"ה ורב יהודה.+
@שו"ת הריטב"א סימן נח
שאלה ילמדנו רבי' שיחיה, ראובן משכן לשמעון כלי אחד בסך ידוע, לזמן בא לפדותו ותבע אותו בפני עדים, ואמ' לו שמעון אמת הוא שמשכנת אותו לי באותו סך שאתה אומ' והנה הוא בידי, אבל אני מעכב אותו דעביד איניש דינא לנפשיה +ב"ק כז, ב.+ מחמת שאני שכרתי לך בהמ' אחת והתניתי עמך שתתן לה בכל לילה הוצאתה משלם ועשיתי עמך תנאי כמה תתן לה בכל לילה ולילה מספוא ושלא תרכב עליה אלא אתה לבד ושלא תכבד עליה יותר ממשאה, וכשהחזרת לי הבהמה היתה רזה ופתוחה על גבה מרוב כובד המשא אשר השלכת על גבה, ועוד שהטילה דם הרבה, ומחמת כל אלו (העניינים) [הענינים] מתה ברשותי, ועל כן אני מעכב בידי הכלי שלך עד שתפרעני דמי הבהמה. וראובן משיב ואומ' אני אברר בעדים שלא רכב עליה אלא אני לבדי ושלא נתתי עליה יותר מכדי משאה ושעשיתי בה כל ההוצאה משלם (ואשר) [כאשר] התניתי עמך ושלא מתה מחמתי, ועוד אברר כי באמצע הדרך בא לה עיפות גדול עד שהוצרכתי לרדת מעליה והלכתי לרגלי, ואם שמא לא אוכל לברר כל זה בעדים אני מזומן לישבע בנקיטת חפץ שלא פשעתי בה ושעשיתי בה כל התנאים כנזכר ושעשיתי עליה כל הוצאותיה משלם כאשר התניתי עמך בין ביום בין בלילה. תודיעני הדין עם מי.
תשובה דבר פשוט הוא שאין אדם יכול לתפוס לחבירו כלי שבידו ולטעון עליו עד כדי דמיו ואפי' יש לו עליו מיגו אלא כשטוען עליו בבריא +משמע שיכול לתפוש משכון שבידו על חוב אחר, וכן כתב המרדכי בסוף פ' המקבל, ועיין שו"ת ריב"ש סי' שצב, ועיין ד"מ, =דרכי משה= חו"מ סי' עב, סעיף יד, ותשובת הרשב"א שהביא הב"י שם מחודש כז+ אבל לא בטענת שמא דמיגו על טענת שמא ליכא וכדקי"ל +ב"מ ו וכן פסק הרא"ש שם אבל הרמב"ם בכורות פ"ה, הל' ג פסק אין מוציאין מידו+ תקפו כהן מוציאין אותו מתחת ידו ואפי' תקפו שלא בעדים. והכא טענתו של שמעון על נזקי הבהמה טענת שמא היא, דמהיכן הוא (נודע) [יודע] שעשה ראובן בבהמתו אותן דברים שטוען עליו מאחר שהוא לא היה שם ואין לו עדים על הדברים ההם, דהא אפשר דמחמת עצמה או שום סבה אחרת בא אליה החולי ההוא וכדרכה מתה, וכיון שכן אין לו על שמעון אלא שבועת השומרי' +ב"מ פב, ב+ ומחזיר לו כליו. וזה נראה לי ברור.
@שו"ת הריטב"א סימן נט
שאלה ראובן השיא בתו לשמעון ומתה בלא בנים, ובשעת פטירתה היה שמעון חולה ולא היה יכול ליטפל בקבורה, ועשה ראובן כל תכריכיה, ועכשו אינו רוצה שמעון לפרוע התכריכין הנז' לפי שהוא טוען שהיה חולה ולא ידע והוי כמו שפורע חובו של חברו שלא מדעתו שהוא פטור. והשיב ראובן לשמעון שהא /שהוא/ ידע והוא צוה לראובן חמיו לעשות כל צרכיה. ע"כ.
תשובה לפי דעתי הדין עם ראובן וחייב שמעון לפרוע לו כל מה שהוציא (בביתו) [בבתו] כיון שהיה שמעון חולה ואפי' עשא' מעצמו שלא במצות הבעל, ואין זה נדון כפורע חובו של חברו +נדרים לג+ ולא כמי שמפרנס אשת חברו שלא מדעתו +כתובות קז, ב+ שהוא פטור, שקבורה אינה כמזונות שלא היה לו להניח' מוטלת ומושלכת לכלבים וכן מפרש בירושלמי דכתובות פ' נערה +פרק ד, הלכה ו וכן בפרק יג, הל' ב.+ ואף לענין אב שפרנס את בתו כשהלך בעלה למדינת הים נחלקו בירוש' +שם ר' חגי ור' יוסי+ יש שאמרו שהוא גובה ואינו דומה לאחר +והגהות מרדכי בסוף כתובות כתב בשם ר' שמחה, שאין חלוק בין אביה לאחר וכ"כ הר"ן פ' נערה שנתפתתה וכן כתב המרדכי פ' שני דייני.+ וכן נחלקו +בירושלמי שם, ונחלקו הרמב"ם והרשב"א הלכה כמאן ועיין רמב"ם הל' אישות פרק יד הל' כד, ומ"מ שם בשם רשב"א+ באחד שקבר אשת חברו, אבל לקבורת האב לבתו הכל מודים שהבעל חייב שלא עלה על דעתו שתהא בתו מושלכת לכלבים וחולה דינו כמי שהלך למדינת הים כדאי' בירושלמי (דיבמות) [דכתובות] +פ"ה הל' ד+ כנ"ל.
@שו"ת הריטב"א סימן ס
שאלה על דבר ראובן שנשא בתו של שמעון, וכתב לו ראובן שטר כתוב כלשון הזה: שאם תפטר אשתי פלו' בחיי ולא ישאר לי ממנה ולד שיחיה שלשים יום אחר פטירתה שאחזיר לו סך פלו', ומתה אשתו של ראובן ונשאר לו ממנה בת שחיתה אחר פטירת אמה עד ליל שלשים, ושמעון תבע השטר מראובן אחר שלא חיתה הבת שלשים יום שלמים. וראובן טוען ואומר שכבר נתקיים התנאי שמקצת היום ככולו ואפי' מקצת לילה כההיא דאי אתרהיתו עד לאורתא +שבת קלו, א+ ע"כ.
תשובה נראין לי דברי ראובן +כל התשובה בלתי מובנת, אפשר שצ"ל שמעון, ומה שכתב אוקי ממונא בחזקת מריה כלומר, בחזקת האב, שהממון עדיין שלו כל זמן שלא נתברר שזכה בו שמעון, ומה שכתב בסוף דבריו, שאין למדין מההיא דאי אתרהיתו ליה, לא משום שהיא סותרת, אלא לומר שאינה עניין לכאן+ משום דבמסכת בכורות פ' יש בכור לנחלה +דף מט, א+ קי"ל כרבנן דאמרי מת ביום שלשים כיום שלפניו, ולא עוד אלא דאפי' לר' עקיבא דאמ' התם אם נתן לא יטול ואם לא נתן לא יתן טעמא דידיה משום דמספקא לן כדאי' התם, וכיון דכן אף לדידיה הכא נמי לא יתן מספק דאוקי ממונא בחזקת מאריה, וכ"ש דקי"ל כרבנן, וההיא דאי אתרהיתו עד לאורתא לענין בהמה דוקא היא ואין למדין ממנה לאדם כלל.
@שו"ת הריטב"א סימן סא
שאלתם אברם נשא את שרה להיות לו לאשה כדת משה וישראל ויאספה אל ביתו ותהי לו לאשה, ולקץ ימים נמלך אותו אברם ללכת לארץ מרחק וירחיק נדוד, ותשב שרה צרה ושוממה ימים ושנים, ויהי מימים ויבאו שנים אנשים והעידו ששמעו לפלוני ופלו' מעידים מות אברם, ותקם שרה ותבך על בעלה ותלבש בגדי אלמנותה, ויהי מקץ ימים ותסר בגדי אלמנותה מעליה ותכס בצעיף ותתעלף, ויביאה יצחק האהלה בלקוחין גמורין ותהי לו לאשה וכרקב בעצמותיו מבישה, וישנאה שנאה גדולה כי לא תמצא חן בעיניו וכתב לה ספר כריתות ונתן בידה ושלחה מביתו, ויקם יעקב וידבר על לבה וישאה כדת משה וישראל, וישבו באהבה וחבה ותלד לו בת, עד בא כשואה פחדם וכסופה יום אידם, ויבא אברם ויצעק חמס הבה את אשתי כי היא אשתי ואנכי אישה ועל זאת תאבל הארץ, ויודע הדבר לב"ד ויביאו את שלשתם אל שער [העיר] ההיא, ויבוקש הדבר וימצא שהיא אשת אברם וכי הוא אישה הראשון בהודאת בעלי הדין, והב"ד פסקו שתצא מזה ומזה. עתה סרה /שרה/ בראותה כי מרה לה תבעה מזונות בתה ליעקב אביה שאינו מן הדין להניק לו את בתו אחר שגרשה, ויעקב קצר יד ואינו יכול לפרנס, והיא אשת מדינים השליכה לו את בתו. ועתה יעקב בצרת בתו שלא תמות בינו ובינה נמלך לשוב לקחתה להיות לו לאשה. עתה יבא דברך מה יהיה בדין זה ומה יעשה בם.
תשובה דבר פשוט הוא שהאשה הזאת אסורה ליעקב איסור עולם +יבמות פז, ב+ שאפי' כשהיתה תחתיו אמרו שתצא, להחזירה לו לכ"ש, ומפני תקנת הבת הממזרת לא נתיר אנו איסור זה אלא כופין את האשה שתניק את בתה כל זמן ההנקה, שאפי' דברי האומ' מרבותי' המפרשים ז"ל +רמב"ם, הל' אישות כא, הל' טז, מכתובות נט, ב+ דבגרושה בעלמא אין כופין כשאין הולד מכירה כזו כופין, וכל מאי דאפשר למקנסה קנסינן +אף על פי שאין קדושין תופסין בה, שהרי היא אשת איש גמורה כופין אותה משום קנס, ובלאו הכי אין כופין, וכמ"ש הרא"ש בשו"ת כלל יז סי' ז, הובא בב"י אה"ע, סי' פו+ ואפי' לבנים ולבנות קנסו חכמים בכתובת בנין דכרין וכתוב' בנן נוקבן כדמוכח בפ' האשה רבה +יבמות צא, א.+ ואם יש לאב מה שיתן לה בשכר הנקה יתן כדי לקנסו ג"כ +ממה שחייב רק משום קנס אולי יש ללמוד, שאין האב חייב במזונות בנו הממזר. ועיין תרומת הדשן, פסקים וכתבים סוף סי' לו.+ ואם לאו תחזר על הפתחים ותניקה +באין לו דוקא בזו כופין משום קנס ולא כב"י, הובא ברמ"א אה"ע סי' פב ס"ה, שגם בגרושה כופין אם אין לו אף שאין מכירה.+
@שו"ת הריטב"א סימן סב
ואשר שאלתם לענין עננו דתפלת תענית, דעתי בזה (דברי) [כדברי] רבי' אלפסי ז"ל +כן כתב הרי"ף בתענית יג, וכן כתב הרא"ש, ועיין רש"י ותוספות שבת כד, א, ובחידושי רבינו שם והרז"ה חולק וסובר כדעת הגאונים שמזכיר רש"י וכן כתב ר"י והסמ"ג והרוקח+ והגאוני' ז"ל שאומרי' עננו ערבית שחרית ומנחה כל שדעתו להתענות, ואם יתחדש לו דבר שלא יתענה מה בכך לא יאמ' אותו מכאן ואילך, וכן היא בירוש' +תענית פ"ב, הל' ב+ וכן נראה בגמ' דילן בפ' במה מדליקין +שבת כד, א.+
@שו"ת הריטב"א סימן סג
+תשובה זו הביא ב"י או"ח, סי' תקנז, בשם רבינו ומשם השלמתי בסוגריים מה שחסר בכתב - היד.+ ולענין נחם דבתשעה באב, דעתי ג"כ דכיון דמשום המאורע אמרינן ליה על פי הירושלמי +וכן כתב הרי"ף והרא"ש בסוף תענית בשם הירושלמי+ אומרו בכל תפלותיו ערבית שחרית ומנחה +וכן כתב ר"י ברצלוני בס' העתים, וכתב הרד"א, שכן כתב רב עמרם גאון+ [ככל מעין המאורע שבכל מקום, אלא שבערבית ושחרית] (שהיא כמו) [שהוא כמי] שמתו מוטל לפניו ואינו בנחמה אומ' רחם, ולמנחה אומ' נחם +וכן כתב הכלבו בשם הראשונים, והרמב"ם תפילה פ"ב, הל' יד לא חלק+ שדומ' למי שנקבר מתו. ומ"מ שליח צבור אינו אומרו אלא במנחה +וכן כתב הרד"א בשם רס"ג גם ליחיד+ כמו שנהגו.
@שו"ת הריטב"א סימן סד
שאלה דע שיש אתנו אנשים שלקחו מגוים חביות שאינן מזופפות ומלאום וערום שלשה ימים מעת לעת והכניסו שם יין.
@שו"ת הריטב"א סימן סה
ועוד יש אתנו בני אדם שהיה להם כלי אחד נקרא גיגית וייחדו אותו ימים רבים לבורסקי ועבד בו עורות מהם כשרות ומהם נבלות כדרך רוב העבדנין שמעבדין ביטאנוי איפליאמין, וימלך לבו להכניס שם יין, והוציאו [לחוץ] (חוץ) והרתיח מים ושם בו אותן מים ואבנים מלובנות באש, וזה עשה פעם ושתים והכניס בו ענבים ודרך.
@שו"ת הריטב"א סימן סו
ועוד יש אתנו אדם שקנה קנקן אחד מגוי, ולא (מלה) [מלא] וערה ג' ימים, והכניס בו יין, עתה יבא דברך להודיע לעבדיך אם יספיק טהרת הכלים דין כל אחד בעצמו, ואם יהיה דין זה היין מותר בשתיה אם לאו כדי שלא נכשל באיסורא דאוריתא.
תשובה אשר שאלתם האנשים אשר לקחו מן הגוים חביות שאינן מזופפות וכו', היין שבחביות האלו כשר ומותר ואפי' בשתיה, כי מילוי ועירוי שלשה ימים מעת לעת הכשר גמור לכל כלי +עבודה זרה לג, א, ועיין ב"י יו"ד, סי' קלה+ ואם הוא של חרס ומזופף ומכניסו לקיום, וכ"ש +כלומר, שיש סוברים שבהדחה בעלמא סגי+ לחביות אלו שאינן מזופפות. וזה אינו צריך לפנים.
ואשר שאלתם על אחד שהיה לו גגית ויחדה לבורסקי וכו' עד ודרך, גם בזה אני אומר שהיין מותר אפי' בשתיה, דאפי' עבד בגגית ההוא העבדן בעורות של נבלות ודאי די לו באותו הכשר. ואפי' תשמישן של אותן נבלות בחמין היה די לו במה שעירה עליו מים רותחין, שעירוי מים רותחין הכשר גמור הוא לכל כלי שני, [ושל] (של) עץ לדברי הכל דיו שיהא נדון ככלי השני, וכ"ש שחקרתי ואמרו לי שאין העבדנות ההוא אלא בצונן שדיו בשפשוף והדחה יפה בצונן, ולא עוד אלא שאפי' לא היה זה הכשר גמור והיתה (פלטת) [פליטת] הנבלות שעבד בה נותן טעם ביין, דבר פשוט הוא שזה נותן טעם לפגם הוא ומותר, וגם זה ברור ואינו צריך לפנים, וכ"ש אותו האיש בא אלי ואמ' לי כי מעולם לא עבדו בו אלא עורות של שחוטות (וכשאדם) [ואדם] נאמן על עצמו עד שימצא חשוד, ולטרפות לא חיישינן דבהמות בחזקת כשרות עומדות.
ואשר שאלתם שיש אתכם אדם (שקונה) [שקנה] קנקן וכו'. תשובתי דבר פשוט הוא שהקנקן כלי שמכניסו לקיום הוא ואע"ף שאינו (מזופפת) [מזופף] צריך הכשר גמור במילוי ועירוי ג' ימים מעת לעת. +כן דעת הרשב"א והרא"ש, ולא כהרמב"ן שכתב הרא"ש בשמו בסוף מסכת ע"ז, שאין מחמירין במכניסו לקיום אלא בשל חרס, אבל בשל עץ ואפילו מכניסו לקיום סגי להו בשכשוך, ועיין טור וב"י יו"ד, סי' קלה, ועיין לעיל, סי' כה+ או יישון שנים עשר חדש, או היתר הקרשים ושיניחם במים רותחין יום או לילה, וכל שלא עשה כן דינו ככלי של גוי גמור שהיין הכנוס בו אסור בשתיה ומותר בהנאה.
@שו"ת הריטב"א סימן סז
שאלה +קטע מתשובה זו הביא הר"י אלגאזי בתשובה נדפסה בשו"ת מים עמוקים: וגדולה מזו מצאתי בתשובה מכתיבת יד להריטב"א.+ יודע לכבוד מעלתך כי שני האנשים הקצבים ונשיהם היו מתקוטטים יום יום אלו ואלו, עד כי כלתה אליהם הרעה והכה אחד מהם לחברו בסכין והאחר הכה לאשת המכה, ויהי (בראותם) [בראות] עיני העדה וייראו מאד (מעשיהם) [ממעשיהם] המקולקלים מקדם ומחדש פן יהיה להם לפוקה ולמכשול חס ושלום, עד שגזרו עליהם תקנתם כפי הטופס שהביאה לפני כבודך האשה ההיא, ויהי אחר הדברים האלה והנה קצת גוים שכננו חלו להקל בעד שלמה פולו הן בקהל הן ליחידים, עד ששלח בעדינו הנכבד הפקיד הגדול בכבודו ובעצמו פעם ופעמים ואמ' להם להודיע לו על מה ועל מה עשו תקנתם, והשיבו לו את כל הקורות אותם כפי אשר נזכר לעיל, ובכלל דבריו הנה הנכבד הנז' חלה לראשי הקהל להתירו ואמ' להם שאם יתחייבו שום קנס למלכות מחמת היתר התקנה שיפטרם פיטור גמור, ופעם כפעם השיבונו לו שאין לנו רשות להתיר אבל [שיעמידוך] (שיעמדוך) על טופס התקנה לשמרם שלא יעבירו בה ח"ו. ויהי אחרי לכתו והנה האלקאיד +תרגומה המושל, ורבינו בתשובתו תרגמה הממונה+ גיסו מהנכבד הנז' בא לבית הכנסת בשעת התפלה במעמד הקהל וחלה (מצמו) [משמו] ובשם הכבודה אחותו אשת הנכבד הנז' לעשות צדקה וחסד עם שלמה הנז' להסיר מעליו גזרת התקנה, ונשאו ונתנו בדבר, ויהי בראות הקהל פיוסי הנכבד הפקיד הנז' ופיוסי גיסו אלקאיד ופיוסי הפוגעים בם ענו שיהו נגררים אחריך כי בך בטחו לשמרם מן החרם השם ישמרנו ממנו. ואשר כתבת לנו להודיע לכבוד מעלתך אם נהגנו להתיר חרם כזה ואנחנו לא נדע היתר בחרם שהיה על דעת רבים, ואדוננו חכם כמלאך אל"ים, הוא היודע כי מראשית ועד אחרית הגדנו לפניך הענין מכל אשר ידענו ואשר זכרנו. עוד שמענו נאמנים על שלמה הנז' שאולי יצא מן הכלל אם אינן מתירין לו אומנותו לתת לו כפי מחיתו.
תשובה עמדתי על כתבכם אשר שלחתם ע"י האשה הזאת על עסק התקנה אשר עשו קהלכ' הקדוש ישמ' צורם על האנשים הקצבים, וחי נפשי לבי רופף מאד על הענין הזה ואני כפוסח על שתי הסעיפים, יען כי אני רואה מצד אחר חומר לשון החרם ההוא שהיה על דעת רבים ובלא פתח התר וחרטה בעולם, וחוץ מכבוד הקהל יצ"ו לפי דעתי הפריזו מאד בגזירתם על האנשים ההם, כי אחר שלא מצאו בהם [ריעותא] (ריעות) במלאכתם ושמץ פסול (אסור) [ואסור] מה להם להחרים על מאכלם ולהפסיד חיותם, אלא שיקנסו להם בקנס אחר בגופם או בממונם כמו שעושין על הכאות ואנשי קטטות, ואלו אני עשיתי כן הייתי חושש בעצמי שהייתי חושש +אולי צ"ל חוטא במקום חושש+ בדבר, אבל ק"ק ונבון אין ספק שהם ידעו מה שעשו. גם מן הצד אחר אני רואה כי הנענש הזה שלמה כפי מה שאומרין לי שאין לו חיות מצד אחר וכי תלו ביה טפלי ואימא זקנה וקרוב הדבר לבטול חיות נפשות רבות, וכ"ש בהיות בדבר החשש הרע הזה אשר לא יזכר, וכל הדברים האלו עושין החרם כגון נדרי שגגות +עיין נדרים כה, ב+ כי לפי דעתי אלו הייתם יודעין שכן לא עשיתם ואדעת' דהכי לא החרמתם. לכן אם המלכות או הממונה מחזיק ידיהם עליכם להתיר החרם הזה ואתם רואין שיש בענין הזה הדברים אשר כתבתי מביטול חיות האיש הזה (והתלויים) [והתלוים] עליו וגם שיש פקפוק בחשש הרע ושתתקומם לכם איבת מלכות וכ"ש אונסו, לפי קוצר דעתי אפשר לכם להתירו, ואע"ף שהיה על דעת רבים כשהוא לדבר מצוה יש לו הפרה +גטין לו, א ועיין לעיל סי' מג ולקמן סי' עח.+ ואף לדעת האומרים +כ"כ הר"ן בשם ר"ת והקשה עליו מכמה מקומות ועיין בחידושי רבינו לגטין לו, ב ד"ה והני מילי+ כי עם דבר מצוה צריך שיהא בנדר כעין שגגה (וטיעותא) [וטעותא] גם בזה יש כן, והיא הנותנת שאין לחוש במה שכתוב בחרם שלא יהיה בו פתח היתר (וחרטא) [וחרטה] כיון שיש בדבר טעות או אונס, וכדרך שנשאלין על עיקר הנדר כך נשאלין גם על זה. +נדרים צ, א. וכן כתב רבינו בחידושיו שם.+ ולפי שכתבתם שאין אתם רגילין לבטל הקהל מעצמם חרם זה בזה הוא צריך להוסיף בדבר שיהא בו ג"כ התרת חרם כעין התרת נדר על פי שלשה הראויין להתיר נדר ובחרטת כל הקהל יצ"ו. וכל זה אחר שיפטור אתכם המלכות פיטור גמור ושתעשו בצואתו ובכתבו שלא יעלילו עליכם היום או מחר. והאל ברחמיו ישמרכם מכל חטא ושגיאה ומכל עלילה.
@שו"ת הריטב"א סימן סח
תשובה לעיר לוקרון. הגיעני כתב שאלתכם על דבר השדוכין על יד שלוחכם, וזאת היא שאלתכם: כי ראובן שדך אשה אחת (ועל) [על] ידי אחיה הקטן (בקניינים) [בקנינים] כמנהג, ולסוף ימים שמע אחיה הגדול שהיה דר עם השר ר' יהודה בן סחואן ובא אל העיר ולא נתרצה בשדוכין ההם ושדכה לאדם אחר בהון רב. והנה קם המשדך הראשון לערער כי היו בשדוכין שלו סבלונות, ואנו חקרנו הדבר, והנה העדות היוצאת שלוחה לאדוננו. ועוד קם המשדך הראשון ודרש וחקר ומצא עדים אחרים והנם שלוחים אליך, וזה המשדר הראשון מתכוין להרחיק הדבר, ולפי שיודע (הדבר) כי אחי האשה רוצה לחזור אל השר הנז' [קם] והלך לר' יוסף עמיאל ולרבי בטילי בר' שם טוב והראה להם טופס העדים האחרונים, ושלחו שהם (גזרים) [גוזרים] על פי התורה שלא תנשא הנערה עד שהם יצוו הדבר. לכן אדוננו עיני כל ישראל עליך להגיד להם מה שתגזור, כי לפי הנראה היה להם לתלות ההוראה בך ולא בהם, והנה אחרנו (החפה) [החופה] עד בוא דברך וכבדנוהו. ע"כ לשון שאלתכם.
תשובה +קיצור תשובה זו הביא ב"י באה"ע סי' מה בשם רבינו וכתב שראה אותה בפסק אחד של מהר"י בן חביב. וכנראה שלא ראה מרן הב"י כל הקובץ הזה בשלימותו ונדפסה בחסרונות ובהשמטות בשו"ת זרע אנשים על - ידי הר"ד פרנקל (תרס"ב).+ (והנה) [הנה] עמדתי על העדויות שמצאום אתם וששלח המשדך ההוא שהעידו פלו' ופלו' פלו' ופלו' עד שבעה, שכל אלו העידו שראו לפלו' המשדך שנתן מתנות לאורו קאדה המשודכת, אבל אינם מעידים שאמ' [לה] (להם) שום לשון של קדושין לא בשעת נתינה ולא קודם לכן ולאחר מכן ולא שדבר עמה בעסק קדושין אלא ששם המתנות ההם בידה או בחיקה, ושאלתי לשלוחכם כיצד היה מנהגכם בענין הסבלונות, ואמ' לי כי מנהג כל בני עירכם לעשות שידוכין בלא קידושין ולתת סבלונות בשעת שידוכין או אחרי שידוכין ואחרי כן מקדשין סמוך לחופה, ואין אחד שיקדש ואח"ך יתן מתנות. ולפי זה רואה אני שאין כאן מקום לחוש לסבלונות אלו, כי מה שאחז"ל בפ"ב דמסכ' קדושין +דף נ, ב+ שחוששין לסבלונות להחמיר להצריך גט כבר נתפרש שם במקומו שאין זה אלא באתרא דמקדשי והדר מסבלי רובא או אפי' מיעוטא לפי גירסא אחת שיש שם בההיא שמעתא +כן כתבו התוס' שם ד"ה ה"ג שכן היא גיר' הר"ח. וכן כתב רבינו בחידושיו שם, ד"ה אמר רב פפא, שהיא הגיר' הנכונה.+ אבל היכא דכולהו מסבלי והדר מקדשי ליכא למיחש כלל לסבלונות, וכן בדין מפני שהדבר פשוט שהנותן כסף או שוה כסף ליד האשה אפי' בפני עדים אע"ף שהיה דעת שניהם לקדושין אינן קדושין עד שיפרש לה שנותנן לשם קדושין או עד שידבר עמה בעסקי קדושי' בפני העדים ההם במעמד ההוא ויתן לה בעוד שעסוקין בענין הקדושין ממש ולא אפי' מענין לעני' ובאותו ענין +עיין תוס' נ, ב, ד"ה חוששין, בשם הר"מ, שנראה, שפוסק כר' אלעזר בר"ש אפילו מעניין לעניין באותו עניין+ כדאית' בפ"ק דקדושין +דף ו א+ על המשנה שהביאו שם מפ"ד דמעשר שני דתנן היה מדבר עמה על עסקי קדושיה וכו', ומה שאמרו בפ"ב שחוששין לסבלונות להחמיר הוא מפני אחד משני דרכים לפי שני פירושים שיש שם על ההלכה ההיא, או כשלא ידעו כיצד נתנו הסבלונות ההם שאין בפנינו אותן שהיו מצויין שם ואנו חוששים (שלא) [שמא] נתנם לה בלשון קדושין +כפרש"י נ, ב, ד"ה חוששין, ובהסבר של רבינו סרה קושיית הר"מ בתוס' שם+ והיו שם אנשים שהיו כשרים לעדות שאם לא כן המקדש שלא בעדים אין חוששין לקדושין, או לפי הפירוש השני שפירשו שם והוא הנכון יותר בעיני לפי לשון הגמר' שחשו שמא (קדמה) [קדשה] קודם לכן בפני עדים ולכן שלח לה הסבלונות האלו. +תוס' שם אכ"פ הר"ח וכן כתב הרי"ף וכן פסק הרמב"ם בהל' אישות ט, הל' כח. ועיין בחידושי רבינו שם, ד"ה אתאמר, דמסיק לדינא, שחוששין לשניהם.+ ולשני הפירושים לא חשו חכמים לדבר אלא באתרא דרובא או מיעוט' מקדשי והדר מסבלי, וכיון שמנהג עירכם שכולם מסבלי והדר מקדשי הנה אין כאן חשש אפי' לפי' השני וכ"ש לפי הפי' הראשון שהיו חוששין לסבלונות עצמן שיהיו קדושין, שהרי כל העדים בדבר זה שהיו מצויין שם העידו שנתן [לה] (להם) סתם ולא אמ' לה שום לשון קדושין וגם לא היה מדבר עמה במעמד ההוא בעסק קדושין, ואם מפני שהעדים האחרונים ששלח המשדך עדותן קורין (אותם) [אותה] בעדותן אשפוזא כבר אמ' זה שלוחכם שכן מנהגכם לקרוא כן לכל משודכת אפי' בלא קדושין, וכן שקורין אותה לפעמים נוביאה ואע"ף שידוע לכל שאין לשון נוביאה אלא לאחר כניסה לחופה וכאן הכל מודים שלא נכנסה לחופה, וקרוב אני לומ' שאפי' היו קצת בני העיר מקדשים והדר מסבלי' כיון שאין עושין כן אלא בפרסום גדול בחזן ועשרה (בזו) [וזה] מנהג פשוט בגזרה וחרם קהלות שלא היה לנו לחוש לסבלונות, דלמאי ניחוש אי לשמא קדש בעשרה כפי המנהג א"כ קלא אית לה למילתא,ואם שקדש בעדים בלבד ושלא כפי התקנה אין לנו לחוש מן הסתם דמסתמא לא עברי על החרס /החרם/ ועל הגזרה, ולא עוד אלא דלגבי הא כאתרא דלא מקדשי והדר מסבלי הוא וכ"ש כשאין מנהגכם לקדש ואח"ך לתת מתנות לא בעדים לבד ולא בעשרה. ואני איני יודע מאי זה טעם גזרו עליכם החכמי' ההם מה שגזרו, גם נפלאתי מאד על (מוסרכם) [מוסרם] היאך שמו עצמם כ"כ בדבר זה מעצמם לדבר בדרך גזרה על קהל נכבד ככם, ואף כי לכבודי לא היו חוששים היה להם לחוש לכבודכם ולכבוד אנשי התורה אשר ביניכם, והם (דעו) [ידעו] מה שעשו כי אני כבר כתבתי להם מה שנראה לי הלכה למעשה, ואתם תבחר' ותעשו.
@שו"ת הריטב"א סימן סט
מתשובות מורי הרב ר' שלמה ז"ל בן אדרת +שו"ת רשב"א, סי' אלף קף, ולפי זה תקנתי השגיאות כאן. ורבינו העתיק תשובת רבו לסייע לדבריו בתשובה הקודמת. ושם ציינתי כל הטעון ציון.+ למיורקה. שאלתם ראובן שדך בתו לשמעון, וכשנכנסו הקהל לקחת הקנין (הי) [היו] קהל אנשים ונשים והכלה יושבת על הכסא ביניהם ועמד החזן ואמ' פלו' שדך בתו לפלו' ולקחו הקנין לפני הכלה, ויצאו קצת [מן] הקהל ונשארו מהם קצת, [ובפני אותם הנשארים מן הקהל העמידו הכלה בפני החתן עד שראה אותה הוא] ואותם הנשארים שם, [אח"ך] לקח המשדך סבלונות ושם אותן בחיקה והיא קבלה אותן, ואחר כל זה היה שולח לה [בכל יום] סבלונות מכסף ומזהב, אח"ך עלתה קטטה ביניהם ונשתמד זה המשדך, ועכשו נשאת לאדם אחר, ואחר שנשאת בא זה המשומד וטען כי בתורת קדושין נתן לה אותן תכשיטין, והיא אומרת כי לא קבלה אותן כי אם בתורת סבלונות. הדין עם מי.
תשובה תחלה אקדים לכם ענין ראוי הוא להקדימו, והוא שהמקדש צריך (בשמה) [בשעה שהוא] מקדש לפרש לה כי מה שהוא נותן לה לקדושין הוא נותן לה, שאילו לא פירש לה אלא שנתן לה סתם מנין היא יודעת כי הוא נותן לה לשם קדושין (ושלא) [ושמא] לשם מתנה נתנם לה ולעולם לא נתרצתה לקבל מידו אלא לשם מתנה ולא לשם קדושין, ומ"מ אם היה מדבר עמה על עסקי קדושיה ונתן לה סתם ולא פירש דיו, דתנן היה מדבר עמה על עסקי גיטה וקדושיה ונתן לה ולא (פירשו) [פירש] ר' יוסי הגלילי אומ' דיו. ולפי' מי שנותן בחיק האשה כסף או כלים או תכשיטין סתם ולא פירש לשם קדושין כיון שלא פירש אין אלו קדושין אלא מתנה, זה שראיתי להקדים לכם.
ועתה אשיב לכם מה שנראה לי בענין השאלה ששאלתם, דעו כי (מה) [מי] ששולח סבלונות לאשה שנשתדכה לו [דינו] תלוי במנהג המקומות, כי יש מקומות שמקדשי' תחלה ואח"ך נותן סבלונות, ויש מקומות שלעולם מי שרוצה לשלוח סבלונות נותן ואח"ך מקדש, ובאותן מקומות שמקדשין ואח"ך נותנין סבלונות חוששין לסבלונות, ולא שסבלונות אלו הן קדושין כיון שנתן לה סתם ולא פי' כמו שאמרתי אלא חוששין שמא קודם ששלח סבלונות אלו כבר קדש לפי שמנהג [המקום] ההוא (לשלוח) [לשולחי] הסבלונות שאין שולחין אלא אם כן קדשו כבר. והמקומות שלא נהגו לעולם לשלוח הסבלונות אחר הקדושין אלא קודם קדושין אין חוששין לסבלונות כלל, ולפי הענין הזה אם מקומכם מקום [שלעולם] כל משלחי סבלונות הם משלחים קודם קדושין אין בדברי האיש הזה כלום, (לפי) [כי] מה שהוא טוען שלא נתן סבלונות אלו אלא לשם קדושין אינו כלום לפי מה שהקדמתי (לפי) [לכם] שהנותן סתם ולא פירש לשם קדושין אם אינו מדבר [עמה] על עסקי קדושיה [אין חוששין להם, ואין השדוכין כמדבר עמה על עסקי קדושיה] כיון שמנהג המקום לשלוח סבלונות ואח"ך מקדשין. גם אין חוששין שמא כבר קדש כיון שעכשו שולח סבלונות, שהרי אין מנהג (במקום) [המקום] ואפי' למיעוט האנשים [להמתין] לשלוח סבלונות אחר הקדושין, אלא כל הרוצה לשלוח מקדים ושולח קודם שיקדש. ועוד אני אומ' כי אפי' היה מקומכם [מקום] שמקצת בני המקום מקדשין ואח"ך [שולחין] סבלונות, במעשה איש זה לא ניחוש מפני שכבר אמרתי לכם שאין הסבלונות בעצמן קדושין. וכן אין לחוש שמא זה שנתן סבלונות כבר קדש שהרי שדך [עכשו] בפנינו, ואם מפני התכשיטין ששלח אח"ך פעם אחר פעם אין זה ראיה שכבר קדש שהרי איש זה כבר [ראינוהו שנתן] (נתן) מתחלה סבלונות קודם (נשואין שכבר ראינוהו) [קדושין], א"כ אין סבלונותיו לעולם [ראיה] על שכבר קדש, ולפי' אין חוששין לדבריו כלל, וכ"ש לזאת שכבר נשאת. ע"כ טופס השאלה והתשובה הנמצא בנמקי הרב ר' שלמה ז"ל בן אדרת.
@שו"ת הריטב"א סימן ע
לבית דין שבטרסונה
תשובה אלמנה הבאה ליפרע מנכסי יתומים בשבועה, אם היתומים הם גדולים אע"ף שנשאת [נשבעת] וגובה מהם כדרך שהיתה נשבעת וגובה קודם שנשאת ולא הפסידה. +וכן כתב הרא"ש בשו"ת כלל לו, סי' ב. לא כבעל התרומות והעטור שדבריהם הובאו בטור אה"ע, סי' קא.+ וכן מוכיח בפ' השולח +גטין לה, ב+ שלא אמרו שם אלא שאין מדירין אותה דילמא מפר לה בעל, אבל בשבועה ודאי גובה. אבל אם היתומים קטנים אינה גובה אף בשבועה אם נשאת +ודעת הרא"ש בשו"ת כלל פה, סי' א, שגם לאחר שנשאת גובה כתובה אפילו מקטנים.+ כי מה שאחז"ל שנזקקין לנכסי יתומים קטנים לכתובת אשה +כתובות פז, א ועיין תוס' שם, ד"ה מנכסי+ מה שאין עושין בבעל חוב דעלמא דעדיף טפי דחיישינן לצררי אלא משום חנה +שם פד, א, צז, ב+ שתהא לה חן כלומ' שיהא לה במה להנשא. +וכן פסק הרמב"ם. ועיין תוס' שם פד, א, ד"ה לכתובת אשה, בשם הר"ח והערוך. ולא כפרש"י שם. ועיין בחידושי רבינו לכתובות צז, ב, ד"ה משום חינא.+ וכיון שנשאת תו ליתיה להאי טעמא. ולפי' אינה גובה שום דבר ממה שצריכה שבועה דאית בה חשש צררי עד שיגדילו היתומים. ואם היתומים גדולים וקטנים נשבעת וגובה חלק הגדולים, וחלק הקטנים עד שיגדילו וכן פסק הרמב"ם ז"ל +מלוה ולוה פי"ב הל' ג+ ע"כ.
@שו"ת הריטב"א סימן עא
ואשר שאלת בשין של תפילין הלכה למשה מסיני היא +מנחות לה, א, שבת כח, ב, סב, א+ והטעם ששמעת ממני כי שין של ד' כדי שתהא לנו שין שוקעת ושין בולטת אינו בתלמוד, אלא שאמ' אותו אחד מבני צרפת ז"ל האחרונים +מרן הב"י או"ח, סי' לב, הביא טעם זה בשם: כתוב בספרי הדפוס, והסמ"ק הביא טעם זה בשם הר"י בר שניאור.+ אבל אין בידינו טעם ברור לדבר רק שהוא קבלה בידינו.
@שו"ת הריטב"א סימן עב
ואשר שאלת ביתומים שאבדו זכותם בפשיעת אפטרופוס שלהם והוא נוטל שכר אם משלם מה שהפסידם. פשוט הוא שחייב לשלם +תשובה זו הביא מרן בשו"ת אבקת רוכל, סוף סי' צב, בשם רבינו, ועיין בחידושי רבינו לגטין נב, ב, ד"ה והא, דבמנהו אבי יתומים כיון שפטור משבועה פטור מלשלם אם פשע, ושאני הכא כיון שהוא נוטל שכר, ועיין תוס' שם, ד"ה הלכה, וב"ק לט, א ד"ה דאי, ועיין טור חו"מ סי' רצ לעניין שבועה, ועיין תשובות הגאונים, סי' רצו+ ומסלקין ליה מכאן ולהב' כדאי' בפ' השולח +עיין פ' השולח, גטין לד ואולי צ"ל פ' המפקיד, בבא מציעא מב, ב+ ובפ' (הנזיקין) [הניזקין] +גטין נב, ב.+
@שו"ת הריטב"א סימן עג
ואשר שאלת אם חייב הגורם נפילת הבתים לשלם מה שנשאר רעוע, פשוט הוא שחייב דבכלל הנזק הוא.
@שו"ת הריטב"א סימן עד
ואשר שאלת בגדול הסמוך על שלחן אביו ואין לו מה לשלם ויש לאב לשלם אם חייב לשלם, גם זה פשוט הוא שאין לו לשלם, דבמה נתחייב טוביא חטא זיגוד מינגיד +פסחים קיג, ב+ הא ודאי לא, [וברי] (ובריא) לי שאתה יודע הכל אלא שצניעותך תביאך לשאול (הן בעודני) [דין בעדני], ומובט' אני בך שתהיה גדול ומורה הוראות בישראל. ע"כ מה שהשיב מורי.
@שו"ת הריטב"א סימן עה
תשובה +תשובה זו נכפלה לקמן, סי' קלח, עם נוסח השאלה השייכת לה ושם אציין מה שטעון ציון.+ כבר ידעתם שדבר מפורש הוא בפ' שבועת הדיינין כי מי שהאמין לחברו עליו כשני עדים כשרין לומ' לא פרענא אפי' הביא הלוה כמה עדים שפרע ליה לחבריה אינם כלום כל שהמלו' כופר בעדותם, וכדאמרי' התם גבי ההוא דאמ' ליה לחבריה מהימנת עלי כבתרי וג', וזה ברור, והא ודאי ה"ה והוא הטעם בשאר הטעות שהאמינו עליו בפי' שהנאמנות מבטל כח העדים ההם כנדון ההוא דלהכי המניה כבתרי, ולא אמרינן בכי הא אוקי תרי לבהדי תרי ואוקי ממונא בחזקת מאריה. ומעתה זה שכתב בשטר חובו שיהא (שמעון) [ראובן] נאמן בעיקר החוב וכל מיני הטענות שטוענין עליו, הנאמנות ההוא מבטל עדות העדים האלו כיון שראובן כופר בעדותם, ואפי' נעשית קבלת העדות ההיא בפני שלשה ובפני בעל דין כראוי. ואין לומ' כי לשון הנאמנות ההוא שופרא דשטרא הוא שהעדים כותבין מעצמן שלא בצואת בעל דבר כמו שהיו סוברין קצת מהראשונים ז"ל, שאין זה דעתי ולא דעת מורנו הרא"ה זצ"ל, כ"ש לפי התקנה [שתקן] (שתקון) הוא ז"ל בקהלכם יצ"ו ע"כ.
@שו"ת הריטב"א סימן עו
תשובה +שתי תשובות אלו /עו - עז/ אחת הן ונכפלה לקמן, סי' קכג, כסדרה עם השאלה השייכת לה ושם אציין כל מה שטעון ציון. בנוסח שלפנינו נתבלבלו הדפים לפני המעתיק הראשון והשאלה באה אחר התשובה ובעירבוב. כן יש בה כמה הוספות, שהעתקתין שם בסוגריים מרובעים וכאן הבאתי אותן כמו שהן בכתב - היד על כל השגיאות.+ מה שטוען ראובן לבטל שטר הצואה לפי שאין כתוב שם שהיה מוטל במטה ודעתו מיושבת עליו והלשונות שרגילין לכתוב בשאר הצואות דעלמא שכתוב בהן ומצינו פלו' מוטל במטה ודעתו מיושבת עליו ודברי' מכוונים ופיו ולבו שוין ובדקנו אם היה בדעתו וכאן לא כתבו מכל זה כלל משו' שלא היה בדעתו וזה ברור אצל הסופרים ע"כ השאלה. והתשובה שזו אינה טענה שלא הוצרכו אותן בדיקות שהוזכרו בריש פ' מי שאחזו אלא במי שאחזו קורדיקוס וכיוצא בו דדעתא שגשתא הוא אבל סתם שכיב מרע דעתא צילתא היא ובלא שום בדיקה דבריו קיימים וכן מוכיח באותו הפרק וכן בכל סוגית פ' יש נוחלין ומי שמת אלא דבנשתתק מתוך חוליו אמרו בירוש' שצריך בדיקה פעם אחת וכל הלשון שנוהגין בסתם צוואות לשופרא דשטרא כתבו כן וכ"ש שכבר כתבו כאן ששאלו אותו והשיב על לאו לאו ועל הן הן. גם מה שטוען ראובן ששטר הצואה בטל לפי שלא היה יעקב מדבר מעצמו מתחלה אלא שמשיב על מה שאומרין לו גם בזה אין לחוש וכדמוכח מההיא דפ' יש נוחלין דההוא שכיב מרע ואמרו ליה נכסיה למאן דילמא לפלניא ואמ' להון ואלא למאן ואמרינן אם ראוי ליורשו נוטלן משום ירושה, ואי לא נוטלן משום מתנה.
ולענין גט לענין פקח שנשתתק אמרו בירושלמי הוא (הרכנו) [הרכנת] הראש הוא שמיעת קולו ואפי' לגבי גט דחמור אמנם אם הוסיפו או שינו ענין שיש בו תוספת חובה למי שצוה עליו או ליורשיו אין עדותן עדות וזו עדות שקר הוא וכן אם העד [לא] (שלא) שמע מפי יעקב אלא מפי העד האחר עדותו בטלה דעד מפי עד בעלמ' הוא שהוא בטל וכל זה בשנתברר זה בעדים שאם לא כן שטר ועדים בחזקת כושר /כשר/ הם ואע"ף שהעד אומ' כן לאחר שחתם אינו נאמן ואפי' [אין] כתב ידו יוצא ממקום אחר כיון שמעיד על עצמו שהעיד שקר וכדמוכח בפ' האשה שנתארמלה.
גם מה שאמ' ראובן שיש לבנות שמעון לקבל הנכסי' שאמ' יעקב שיתנו להם בפרעון החוב שהיה יעקב חייב להן בשטר מחמת אביהן אין זה טענה מכיון שלא אמ' שיתנו להן בחובן ואלו אמ' לפלו' ופלו' בעלי חובי בזה מקום עיון למפרשים ז"ל בההיא דשלהי פ' יש נוחלין דשכיב מרע שאמ' תנו מאתים זוז לפלו' בעל חובי וג' ומההיא דפ' אלמנה נזונית גבי משל דר' יוסי למה הדבר דומה לשכיב מרע שאמ' תנו מאתים זוז לפלוני בעל חובי רצה בחובו נוטלו רצה במתנה נוטלן אבל כל שצוה לתת סתם ולא הזכיר דבר מכל זה מתנה גמורה היא וכן הסכימו רבותי נר' וכן דעת הגאונים ז"ל. ומה שאומ' ראובן הנז' שהחסד והארוחה שנותן המלך שאין להם בזה שום זכות מן הדין שאינו נותן לנקבות אלא לזכרים שיודעים לעבוד עבודתו וראויים לעמוד לפניו לשרתו במה שהוא מזומן להראות חותמו ראובן הנז' שאומ' בו שעבדוהו מאד ע"כ.
תשובה בודאי אינה טענה מה שטוען שלא נתן המלך החסד ההוא אלא לזכרים אלא א"כ מוכיח זה מלשון החותם.
אמנם מה שטוען ראובן כי אין הלשון שכתב במה שיתנו לבנות שמעון מן הנכסים גורע מנחלתו כלל שכך כתוב בה ומנה אפוטרופוס לוי הנז' (ושמעון) [ויששכר] בן אחיו על ענינים אלו (ומענין) [ואחר שתגמר] העטרה הנז' שיתנו ליתומות בנות שמעון בנו או שיחזיקו בעדן כל הנשאר מכל הנכסים הנז' למעלה והודו שאותו שטר חוב של פלו' שהשליש ממנו ליתומות בנו הנז' וכו' ואין זה לשון מספיק כלל מן הדין אלא שלא היה בדעתו ע"כ (השאלה). תשובה אין טענה זו מפורשת כל הצורך אמנם נראה שיש בלשון הזה לשון משובש ממה שכתוב והודו שאותו ש"ח וכו' דכיון (דהודו) [שכתוב והודו] ולא כתבו והודה נראה כי אין זה הודאת יעקב המצוה בעל השטר אלא שהאפוטרופוסין לוי ויששכר הם שהודו כן ואם הוא כן ושטר החוב אינו ברשותם אין (הודאת) [הודאתם] כלום להפקיע זכות ראובן היורש שאיני רואה להם שום כח ושום השלטה בשטר החוב מחמת אפטרפסות זו כדי שתהא הודאתם בו הודאה וזה ברור.
עוד כתב שלא צוה יעקב לאותן שהפקדון אצלם לתתו ליתומות בלשון מספיק ע"כ גם טענה זו סתומה ויש בה מקום עיון כי איני רואה שצוה על הנפקדים שיתנו כלום לבנות שמעון בשום לשון בעולם כי מה שכתוב שם שיתנו להם או שיחזיקו בעדן בנשאר מן הנכסים הוא אין משמעות הלשון ההוא אלא על לוי ויששכר האפטרופין שמנה על הענייני' האלו.
והא +קטע זה הוא הסבר נוסף לאמור בד"ה אמנם מה שטוען ראובן ושייך הוא לאותו קטע+ ודאי אין הודאת האפטרופוס בהם כלום להפקיע זכות ראובן היורש מאותו החוב אם החוב ההוא כתוב על שם יעקב אביו דבשלמא אם הודה יעקב בדבר היו זוכין אותם שהודה להם מדין הודאת שכיב מרע דהא קי"ל בפ' גט פשוט דשכיב מרע שהודה הודאתו הודאה אע"ף שלא אמ' אמת ואפי' בדבר שאין אדם זוכה בכח מתנה זוכה בהודאה וכדמוכח מעובדא דאיסור גיורא בפ' מי שמת ולפי' אע"ג דשכיב מרע שנותן בש"ח לאחרים צריך שיאמ' הוא וכל שעבודו לדעת רבותי נר' והוא האמת לדעתי אבל כשאומ' בלשון הודאה שטר חוב הוא של פלו' או יש בו השליש (לפי') [לפלוני] פשיטא אע"ג דלא אמ' הוא וכל שעבודו [זכה] שאין דעתו לעשות שותף בניר לבד לצור על פי צלוחיתו שאין אדם משטה בשעת מיתה אבל עתה שאומ' שהודו האפטרפוסי' הודאת האפטרפוסין אינה כלום שאין נותן להם שום השלטה ושם /ושום/ כח בשטר ההוא כדי שתהא הודאתם הודאה.
ומה שטוען +דיבור זה הוא כפל לשון של הקטע המתחיל עוד כתב+ ראובן שלא צוה לתתו בלשון מספיק אמת הוא שלא צוה לאותן שהפקדון אצלם לתת להם כלום אלא בלשון מספיק ולא בלשון שאינו מספיק כי מה שאמ' שיתנו ליתומות בנות שמעון בני או שיחזיקו בעדן כל הנשאר מכל הנכסים הנז' למעלה משמעות' על לוי ויששכר האפטרפסין שמינה על העניינים האלה ובודאי כי לפי הלשון הזה שאין זכייתם בזה מכח לשון מתנה שלו שאין כאן שום לשון מלשונות מתנה אלא שאמ' שיתנו האפטרפסין הנשאר מן הנכסים הנז' לבנות שמעון או שיחזיקו בעדו ואין זכייתן בזה אלא מדין מצוה לקיים דברי המת דאיתיה אפי' בשאמ' כן אפי' כשהוא בריא ומת כדאית' בסוף פ"ק דגטין ולפי דעת רבי' יעקב ז"ל כל כיוצא בזה אין בו משום /מצוה/ לקיים דברי המת שאמרו חז"ל גבי המשליש מעות לבתו וגבי תנו לבני שקל וגם הולך מנה לפלו' ועל עובדא דאיסור גיורא הוא שכתב ר"ת ז"ל וכן הסכימו רבותי בעלי התוספות ז"ל והרבה מן הפוסקים האחרונים ז"ל שאין אומרי' מצוה לקיים דברי המת אלא בנותן הממון ההוא ביד השליש ההוא מחיים בר מההיא דפלו' שפחתי עשו לה קורת רוח לפי שיש בה זכיה לשמים הא לאו הכי לא. ומורי הרא"ה ז"ל היה אומ' דבעינן שיצוה על מי שספק בידם לעשות כגון יורשין ומי שהממון [בידם] יש להם השלטה לעשות כן וקבלו עליהם או שתקו אבל כל שלא צוה לאלו אין [בו] משום מצוה לקיים דברי המת ודברים של טעם הם נתיישב ההוא עובדא דאיסור גיורא אלא שהראשונים ז"ל לא חלקו כן ואיני כדאי להכניס בזה ראשי בין הרים גדולים והאל ברחמיו יבא לנו מורה צדק יורנו דרך האמת אמן ואמן ע"כ תשוב' מורי הרב רי"ט ז"ל.
@שו"ת הריטב"א סימן עז
שאלה ותשובות שהשיב לב"ד סרקוסטה +לקמן בסי' קיד מתברר, שצוואה זו נכתבה בסרקוסטה ואפשר שזו היתה הכותרת של שאלה זו.+ דין כאן ומורי הרשב"א ז"ל +בשו"ת הרשב"א סי' תתקיח, מסיק דשכיב מרע שאמר כל נכסי לפלוני והיה בהן שטרות קנה אע"פ שלא אמר הן וכל שעבודן, ושטרי איקרו נכסי (בבא בתרא קנ, ב) וקטע זה שייך לאמור לעיל בד"ה והא ודאי+ דבשכיב מרע בכולל כל נכסיו דאמרינן שטרי איקרי נכסי לא בעי' שעבודו עיין בחדושין והדילוג אינו מלשון מורי הרב ז"ל.
וזהו הנוסח +קטע זה מקומו לקמן במקום המצויין בהערה /ט', לקמן בסוף הפסקה הבאה/+ בה' בשבת ז' לחדש כך שנת כך וכך (ירו') [וכו'] (נכנסו) [נכנסנו] אנו חתומי מטה אצל יעקב בר' יצחק ומצינו אותו חולה מוטל במטה ושאלנו אותו והשיב על הן הן ועל לאו לאו וצוה מחמת מיתה ואמ' לנו היו יודעים שיש לו /לי/ אצל פלו' הדר במלכות קשטלה ב' טבעות זהב וכו' ועוד יש (לה) [לי] אצל פלו' הנז' כך וכך זהובים וצוה שימכרו מלבושיו ושנעשה מדמיהם העטרה ומנה האפטרפו' לפלו' ופלו' ואחרי [שתגמר] העטרה הנז' שיתנו ליתומות שמעון בנו והסופר כתב הזכירה בלשון ערב.
השאלה +זוהי התחלת השאלה ונכתבה לקמן בסי' קכג בשנוים רבים.+ יעקב היו לו שני בנים ראובן ושמעון אחר שהגדילו נשאו נשים וכו' לימים נפטר שמעון הנז' בחיי יעקב אביו הנז' והניח (שני) [שתי] בנות רחל ולאה לימים חלה יעקב. ולפי +תיאור זה, מכאן עד הקטע המסומן /במספר תשע, לקמן בסוף הפסקה/ חסר לקמן בסי' קכג, וראה שם בהערה /א'/ השערתי לסיבת העדרו שם+ שהיה מנהגו בעודו בריא (ללדת) [ללכת] אנה ואנה ולהפקיד ממונו אצל רבים יהודים וגוים ראו בעצתם ראובן בנו וכלותיו ורחל ולאה הנז' בנות שמעון לדבר עם אחד מקרוביהם להכנס עמו בדברים כדי שיודיע אצל מי הפקיד ממונו וכן עשו דברו עם (קרובי) [קרובו] לוי והיה נכנס לבקרו תמיד מחמת שהיה חולה ויום אחד קדם פטירתו א"ל לוי הנז' יעקב עם כל זה שאינך (חלה) [חולה] הודיענו אצל מי הפקדת ממונך השיב יעקב אני אומ' לכם לערב ויהי בערב שב לוי הנז' לדבר לו ואמר יעקב יעקב אמור לנו אצל מי הוא ממונך ולא היה שם בחדר כי אם לוי והסופר לפי שאמ' לו לוי ליעקב נוציא כל איש מעליך ויצאו ראובן ובניו ואנשים ונשים עמו מן החדר וישבו בפתח החדר בבית אשר בו החדר לצדו ההוא והתחיל לומ' והסופר כותב בלשון ערב וכרגע היה שותק ולוי היה צווח ואומ' יעקב יעקב דבר והוא היה משיב ואומ' וכרגע היה שותק ומתנמנם כי רוחו היה הולך וסוער עליו ולוי הנז' היה אומ' לו תרצה כך והוא היה מודה ומנענע ראשו ושותק מיד ברגע לפי שלא היה בדעתו כלל ולא היו דבריו מכווני' אלא שהיה אומ' פעם אומ' ככה ופעם אומ' ככה והיה הסופר כותב כמו שלוי משים הדברים בפיו של יעקב והיה אומ' לו יעקב יעקב דבר ואמור אצל מי הפקדת ממונך. ואחר שכתב הכותב הסופר קצת עניניו (ואמ') [אמ'] אני אומר מחר בפתח החדר מיד מסר מודעא ראובן הנז' בפני שני עדים שאין יעקב בדעתו כלל וכלל אלא שהיה מודה למה שמשים בפיו לוי הנז' שהוא דורש לעצמו ודורש לאחיו ומנה עצמו אפטרופוס ואחר שכתבו מה שרצו מיד שיצאו משם לוי והסופר פרחה נשמתו של יעקב הנז' ובתוך ז' ימי אבלות היה שואל ראובן הנז' מאת הסופר אותן הדברים ואותה זכירה שכתב בשם יעקב הנז' ואמר לו טענות של הבל תחלה אמר לא כי עד עבור החדש אין זה מן הראוי אחר עבור החדש היה דוחה אתו מיום אל יום עד שהוצרך ראובן הנז' ללכת מחוץ לעיר ואז דבר עם הסופר אחד מן האפטרפוסי' והטע' וכתב לו הסופר שטר שזהו נוסחו. +עד כאן חסר בסי' קכג. וכאן מקום הקטע המצויין לעיל בהערה /ו', בתחילת הפסקה הקודמת/.+
ומה שכתב יעקב נכתב בלשון ערב והסופר בעצת האפטרופוס כדי לייפות כחו ולקיים כוונתם כתב להם בלשון הקדש בה' בשבת ז' לחדש וכו' עד טענות ראובן הנז' שטען שאין זו צואה כלל מכמה דברים חדא שמה שאמ' יעקב היה ראשי דברים ולא היה בדעתו כלל לצוות ונכתבו בלשון ערב והלשון אפי' אחר שהחליפוהו והעתיקוהו לרצונם (מוכרח) [מוכיח] וכל הלשון הראשון הוסיף הסופר מעצמו בעצת אחד מן האפטרפוסין ועוד שאין לשון הצואה כלשון שטרי הצוואות דעלמא וכו' עוד טען ראובן הנז' שאין הצוואה כלל קיימת ושאינה כלום מן הדין שהוא ראוי ליטול בנכסים ההם ובבתים ובשאר נכסים פי שנים מצד בכורה שהרי כתוב בתורתנו והיה ביום הנחילו את בניו וכו' עוד טען ראובן הנז' שהחסד והארוחה שנותן המלך וכו'. +חסר כאן סוף השאלה ובאה במלואה שם בסי' קכג.+
@שו"ת הריטב"א סימן עח
שאלה +גם תשובה זו כבר נכתבה לעיל סי' לז ככתבה וכלשונה ושם ציינתי כל הטעון ציון. כאן הנחתיה כמו שהיא בכה"י על כל שגיאותיה.+ באיש שנשבע בקהל על דעת רבים שלא יעמוד עם אשתו במקום א' עד זמן ידוע ונתחרט אם אפשר להתירו על ידי חרטה או פתח הצריך אע"ף שהיה על דעת רבים וקי"ל דעל דעת רבים אין לו התרה שמא שאני הוא שנשבע בדבר האסור לו וגם שיש בו דבר מצוה וקי"ל דלדבר מצוה אפי' על דעת רבים יש לו הפרה כההיא דפ' השולח זהו תורף שאלתך ואע"ף שהארכתי יותר.
תשובה אם השבועה היתה שלא יעמוד עמה במקום אחד בזו השנה אין לכם להכניס עצמכם בכל זה שהרי זמנו אינו אלא עד ראש השנה הקרוב וכדאי' בהדיא בפ"ק דר"ה דתניא המודר הנאה מחבירו לשנה מונה י"ב חדש מיום ליום ואם אמ' לשנה זו פי' אפי' היה עומד בכ"ט באלול כיון שהגיע אחד בתשרי עלתה לו שנה ומ"מ אם השבועה היתה לזמן ארוך נראה לי כי הטעם שאמרת כל דבר מצוה יש לו הפרה טעם נכון הוא דלדידי כשאמ' הספר לדבר מצוה יש לו הפרה כל דבר מצוה בכלל ולא סוף דבר שיהא בדבר טעות כעין ההוא מקרי דרדקי כדפר"ת ז"ל שם ומה שהקשה כ"ת מן הגבעונים כבר יש לך דבר מצוה גדול מנתינת שלום בין איש לאשתו שהקפידה תורה עליו כמה וידעת עובדא דר' מאיר ועובדא דר' יהודה בן בבא ושמעתתא לאין סוף גם הטעם שאמרת לפי שנשבע בדבר האסור וטעם נכון וכך יש לומ' שאין אדם יכול לישבע על דבר שהוא משועבד ומחוייב לפטור שעבודו וחיובו כדאמרינן בריש פ' המדיר על משנת המדיר את אשתו מליהנות לה וכיון דמשעבד לה היכי מצי מדר לה והתנן קונם שאני נהנה לפיך אינו צריך להפר וכו' וכן אמרו עליו בירושלמי וכי כלום אדם נשבע שלא לפרוע את חובו מעתה הבעל שהוא מחוייב לאשתו במזונות ועונה מחוייב הוא לעמוד עם אשתו. ואפי' לדעת הרמב"ם ז"ל שכתב שראוי הבעל להשרות את אשתו על ידי פרנס כל ימיה בעל כרחה ממשנת המשרה את אשתו מ"מ אפי' בהדיא חייב הוא שתהא אוכלת עמו מלילי שבת ללילי שבת כדאי' בדוכתיה בפ' אע"ף וכ"ש לפירושנו הנכון שאינו ראוי בכך ומשנת המשרה את אשתו בשקבלה עליה וכן העמידוה בירושלמי דרוצה אשה בקב ותפלות מט' קבין ופרישות וא"כ זה שנשבע שלא יעמוד עמה במקום אחד עד זמן ידוע הרי נשבע כנגד מה שמחוייב לה ושורת הדין שאין השבועה חלה אלא שמחמירין בעם הארץ בזה וכיוצא בו כדי שלא לנהוג קלות ראש בנדרים כדאי' במסכת נדרים בפ' א' ובפ' שני מעתה הן מטעם זה הן מטעם הראשון אפשר לעשות לו התרה ואין להאריך. תם ונשלם:
@שו"ת הריטב"א סימן עט
הרשב"א
שאלת ראובן לא היו לו בנים כי אם בת אחת, ובשעת פטירתו נתן כל נכסיו בתורת ירושה לאותה הבת ונעשה שטר צוואתו בגופן של גוים וצוה ואמר אם תמות הבת בלא ולד בין קודם שתנשא לבעל בין לאחר שתנשא לבעל יחזרו הנכסים להקדש עניים, ואחר מיתת האב מכרה הבת מאותן הנכסים. מה דינן של נכסים אלו, בין מה שמכרה מהן בין מה שלא מכרה, נאמר שאין בדברי האב כלום מדרב אחא בריה דרב עוירא /בגמ' כתוב: עויא/ דאמר (בתרא קכ"ט ע"ב) אם ראשון ראוי ליורשו לא אמר כלום הירושה /דירושה/ אין לה הפסק, או נאמר הקדש שאני דאמירה לגבוה כמסירה להדיוט, ועוד שכל האומר נכסי לך ואחריך מעכשיו לפ' אין לראשון אלא אכילת פירות לדעת ר"ח והר' אלפסי ז"ל ואם ירד הראשון ומכר השני מוציא מיד הלקוחות, ואפילו לרשב"ג דעד כאן לא קאמר אין לשני אלא מה ששייר ראשון אלא משום דכל האומר אחריך לאו כאומר מעכשיו הוא אבל באומר מעכשיו מוד' רשב"ג לר' דאמר השני מוציא מיד הלקוחות, והילכך זמן הקצוב בשטר הצוואה כמעכשיו וכדקי"ל כר"י דאמר זמנו של שטר מוכיח עליו.
תשובה הדין עם הבת בין מכרה בין לא מכרה. ואפי' את"ל שכל האומר לבנו נכסי לך (אחריך) [ואחריך] לפ' או אם ימות הבן יחזרו הנכסים לפ' ונתנם ליד שליש או ליד אותו השני יש לאותה ירושה הפסק, ואפשר למידק הכי ממתניתא (כתובות דס"ט =דף סט= ע"ב) דקתני האומר תנו שקל לבני בשבת והם ראויים לתת להם סלע כו' ואם אמר אם מתו ירשו אחרים תחתיהם בין אמר תנו בין אמר אל תתנו אין נותנים להם אלא שקל דאיכא למידק אפילו כי אמר אם מתו יירשו אחרים תחתיהם מאי הוי והא ראשון ראוי ליורשו ומה שאמר אם מתו יירשו אחרים תחתיהם לא אמר כלו' מדרב אחא בריה דרב עוירא ואפשר לתרץ דכל שמסר ביד שליש יכול להפסיקה וא"כ כ"ש בהקדש שהוא כמוסר ממש ביד גזבר ההקדש (וביה) [ובי] גזא דרחמנא, אפ"ה אין הנדון דומה לראיה שלא אמרו אמירה לגבוה כמסירה להדיוט לענין שיהא לכל דיניו כמסור ממש ליד גזבר אלא לענין קנייה בלבד אמרו ולומר דאע"ג דבהדיוט לא קנה עד שימשוך או עד שיחזיק ההקדש קונה באמירה בעלמא, וכענין שאמרו בשכיב מרע דברי ש"מ ככתובין וכמסורין דמו שאינו כמסור עכשיו אלא קונה כאילו מסרם בקנייה בעלמא ותדע לך דאילו כמסורין עכשיו לא היתה דייתיקי לרב דאמר כתב וזכה לזה וכתב וזכה לזה ראשון קנה שני לא קנה וכן לא היה חוזר אפי' עמד. ותדע לך עוד דאמירה לגבוה אינה כמסירה להדיוט ממש ליד גזבר, דהא קי"ל כבית הלל דאמרי יש שאלה בהקדש ואילו המקדיש ומסר ליד גזבר שוב אינו יכול לישאל עליו כדאמרינן בנדרים (דנ"ט =דף נט= ע"א) דכל דבר שיש לו מתירין אפי' באלף לא בטיל ואקשי מתרומה דבטלה באחד ומאה ואע"ג דיש לה מתירין שהרי יכול לישאל עלי' ופרקינן בתרומה ביד כהן כלומ' דלאחר שנתנה ליד כהן אינו יכול לישאל עליה, ועוד טעמא רבה יש אלא שאין זה מקומו, אלא ודאי מדיש שאלה בהקדש ש"מ דלא אמרו כמסירה ממש אלא לענין קנייה בלבד להיות האמירה בלבד גורמת קנייה בהקדש כמו שגורמת המסירה או המשיכה בהדיוט. ותדע לך עוד דהא גבי מתני' דאמירתו לגבוה כמסירתו להדיוט פירשו התם בפרק קמא (דקדושין דכ"ח =דף כח= ע"ב) בבריית' כיצד אמרו אמירתו לגבוה כמסירתו להדיוט בית זה הקדש שור זה עולה אפי' הוא בסוף העול' קונה ובהדיוט עד שימשוך. ומעתה בנדון שלפנינו זכתה הבת בכל הנכסים, ומה שרצה האב להפסיק ולתת להקדש לא אמר כלום, ול"ש מה שמכרה ול"ש מה שלא מכרה.
וכדי להתלמד עוד אני אומר שיש לומר שאפילו אמר נכסי לפ' ואם מת יירשו אחרים תחתיה ומסרן ביד שליש אם ראשון ראוי ליורשו לא אמר כלום דירושה אין לה הפסק בשום צד. וההיא דתנו שקל לבני בשבת כבר תירץ הר"ב העיטור ז"ל משום דתנו לשון מתנ' ממש היא ולא לשון ירושה דירושה אין לה הפסק אבל בלשון מתנה יש לה הפסק, אלא שזה שלא כדעת הגאונים ז"ל. אבל הר' ר' יוסף הלוי אבן מיגאש תירצה יפה יפה וכך כתב, שאילו אמר נכסי לבני לתת להן מהן שקל בשבת אפי' אמר אם מתו יירשו אחרים תחתיהם לא אמר כלום, אבל היכא דלא אמר אלא תנו שקל לבני בשבת אשתכח דלא אקנינהו מנכסיה אלא שקל בשבת ושארה להנהו אחרים הוא דאקנינהו לאחר מיתת בניו, וזה שאמר [מכאן ואילך מח"ג סי' קכב] אם מתו ירשו אחרים תחתיהם אינו דומה לאחריך שהרי לא נתן להם הכל כדי שיהא אם מתו יירשו אחרים תחתיהם כאחריך אלא שקל בלבד הוא שנתן להם בשבת, הילכך מה שהגיע לידם הוא שנתן להם ומה שלא הגיע לידם איגלו מילתא שלא הקנה להם כלל לא בלשון מתנה ולא בלשון ירושה, ע"כ. וכן כתב נמי ה"ר יהודה אלברצלוני זצ"ל בהלכות המתנות. ונראין דבריהן בביאור משום דאיכא למידק מה ראו חכמים לומר הוא סבר יש לה הפסק ורחמנא אמר אין לה הפסק אטו אנן מדינא אתינן לה אנן בכל דברי שכיב מרע לאו מדינא אתינן להו אלא מן התקנה וכדי שלא תטרף דעתו עליו עשאום כאלו הקנה באחד מדרכי הקניות הגומרות בבריא ואע"ג דרחמנא אמר לא יקנה עד שימשוך תקינו שיהו דבריו כאלו משך או החזיק והכא נמי נעשה אותו כאלו מסר לאותו אחר ויקנה לאחר שמת אותו הראוי לירש. ועוד אפי' היה לו אפשר להפסיקה במעכשיו ובקנין נעשה דבריו כאלו קנו מידו מעכשיו כדי לקיים דבריו של שכיב מרע דכל היכא דאפשר לבריא לעשות כן בשום צד קיימו חכמים ז"ל דבריו כאלו נעשה באותו צד, וכדאמרינן גבי שכיב מרע שאמר הלואתי לפלו' הלואתו לפלוני ואע"ג דליתא בבריא בכי הא הואיל ואיתא בבריא במעמד שלשתן כדאיתא בפרק יש נוחלין. ובקשתי לי חבר ומצאתי לי רב ה"ר יוסף הלוי אבן מיגאש ז"ל שכך כתב שם, מילתא דליתא בבריא ליתא בשכיב מרע כלומר מה שהבריא יכול להקנותו בקנין הוא שיכול שכיב מרע להקנותו ואין ביניהם הפרש אלא שהבריא צריך קנין כדרך כל ההקנאות דעלמא ושכיב מרע אין צריך קנין אלא בצואה בעלמא סגי. וכתב עוד בסוף דבריו, נמצא עכשיו שזה שאמרנו מילתא דאיתא בבריא איתא בשכיב מרע הלכ' היא וכל מה שהבריא יכול [להקנות בקנין יכול הש"מ] להקנות בצואה, עכ"ל. אלא שתשובת דבר זה על כרחנו משום דכל שנתן למי שראוי ליורשו ורוצה שיזכה בהן מדין ירושה ולא חזר בו נמצא אותו הראוי ליירש זוכה מדין ירוש' דאורייתא והרי הנכסים שלו ואי אפשר לזה לתת לאחר מה שאינו שלו והרי זה כאלו מתנה בשל אחרים. וכלשון הזה בעצמו מצאתי לרב יוסף הלוי אבן מיגאש זצ"ל שכן כתב ז"ל, והא דאמר לאחר מיתת פלוני בני יירש פלוני כל נכסי הוה ליה כמ"ד לאחר מיתת פלו' יירש פלו' כל נכסיו שאין משגיחין בדבריו לפי שאין לו כלום לאדם רשות לצוות ולהנחיל לכל מי שירצה אלא בנכסי עצמו ולא בנכסי אחר, ע"כ.
ואף רבינו שמואל ז"ל נראה שסבור כן שהוא ז"ל פירש שאי אפשר להפסיקה ואפי' בתנאי לפי שהוא כמתנה על מה שכתוב בתורה ולומר דכיון שאמרה תורה והיה ביום הנחילו את בניו דמיניה דרשינן התורה נתנה רשות לאב להנחיל לכל מי שירצה נמצא זה הראשון שירד בנכסי' יורד מחמת ירושתו שזיכתה לו התורה ומעתה אין רשות לאב להתנות על מה שנתנה התורה לזה, שכך (כתוב) [כתב] גבי ההיא דרב הונא דשכיב מרע שכתב כל נכסיו לאחר דאסיקנא כד שלח רב אחא בריה דרב עוא /עויא/ זה לשונו: דכיון דיורש עשאו זכה בדין תורה וכי קאמר תו ואחריו לפלוני הוי מתנה על מה שכתוב בתורה דאינו יכול לעקור תורת ירושה מאותו שיירש כבר וגם אם פירש אני מורישו על תנאי שיטול האי שני אחריך הוי כמי שמתנה על מה שכתוב בתורה והוי המעשה מעשה דהיינו הירושה והתנאי של אחריך בטל דהא ירושה אין לה הפסק, ע"כ לשון הרב ז"ל. ובודאי אלו רצה האב לחזור במתנת הבן רשאי שכל שעמד חוזר (בתנאו) [במתנתו], אבל אם לא חזר בו אלא שרוצה שזה יירש ואח"כ תפסק ירושתו אי אפשר. וכך שמענו מדברי הגאונים ז"ל שפירשו הא דבעי רבא גבי ההיא דר' יוחנן בן ברוקא בברי' היאך כגון שנתן בבריאותו כל נכסיו לאחד מן הבנים ובקנין, וכן פירש בהדיא ה"ר יוסף אבן מיגאש ז"ל.
וכתב ה"ר יהודה אלברצלוני ז"ל דאלו איתא לרבי יוחנן בן ברוקא אפי' בבריא אם נתן כל נכסיו לאחד מן הבנים ואמר אם מת יהיו כל הנכסים לפלוני לא אמר כלום, דאין לשון מתנת המוריש ליורש לשון מתנה אלא לשון ירושה וירושה אין לה הפסק, ובודאי בשנתן לשני בקנין כמו שנתן לראשון ואפ"ה א"א להפסיקה. ואפי' למאן דפסק בההיא בעיא דלא איפשיטא מכל מקום מדברי כלם נלמוד דירושה אין לה הפסק שאמרו אפי' בקנין איתא, שאין פסק אותה בעיא תלויה בזה אלא אי אמרה רבי יוחנן בן ברוקא אפי' בבריא או לא ואנן מדברי מי שאומר איתא שמעי' למי שאומר ליתא. וסוף דבר כן הדברי' מוכיחין שא"א להפסיקה בשום צד.
ומעתה לא היינו צריכין להשיב על הזמן הכתוב בשטר אם הוא כמעכשיו, דאפי' תמצא לומר הרי הוא כמעכשיו או אפי' אמר בפירוש מעכשיו לא מעלה ולא מוריד שהנחלה אין לה הפסק מעולם. אלא להגדיל תורה ולהתלמד בו במקום אחר שלא במקום ירושה אני חוזר על זה ואומר כי אותו זמן הכתוב בשטר הצואה אינו מוכיח להיות כמעכשיו שהרי מתנת שכיב מרע אינה קונה עד לאחר גמר מיתה ודיאתיקי /ודייתיקי/ מבטלת דיאתיקי, וכ"ש בראשון ראוי ליירש דאפי' אמר בהדיא נכסי לפלוני בני ואחריו מעכשיו לפלוני לא אמר כלום כמו שאמרנו, וכן כתב בפי' ה"ר יהודה אלברצלוני ז"ל. ותדע לך עוד דהא ההיא דרב אחא בריה דרב עוא הלכה פסוקה היא דליכא מאן דפליג עלה ובכל דוכתא מקשי מינה להדיא, ואם איתא דבאחריך מעכשיו לפלוני אפשר להפסיקה א"כ רב הונא דאמר בעובדא דסבתא דכל האומר אחריך כאומר מעכשיו דמי קשיא ליה דרב אחא, ועוד דרב הונא גופיה אשכחן ליה דאית ליה דרב אחא בההיא דגרסי' בפרק נוחלין /דף קלג ע"א/ אמר רב הונא שכיב מרע שכתב כל נכסיו לאחר רואין אם ראוי ליורשו נוטלתן /נוטלן/ משום ירושה ואם לאו נוטלתן משום מתנה ופירשה רבא להא דרב הונא כדשלח רב אחא בריה דרב עוא לדברי ר' יוחנן בן ברוקא נכסי לך ואחריך לפלוני אם ראשון ראוי ליורשו אין לשני במקו' ראשון כלום, אלא ודאי מיהא שמעינן דלגבי יורש דאורייתא לא אמרינן משום דכל שנתן למי שראוי ליורשו ירושה דאורייתא היא ואי אפשר לו לאחר מיכן להפסיקה, ואעפ"י שנתנה תורה רשות לאב להנחיל לכל מי שירצה מכל מקום כל שנותן לו זוכה הוא באותה מתנת /מתנה/ מחמת ירושה דנחלה קרייה רחמנא דכתיב והיה ביום הנחילו את בניו ומינה דרשינן התורה נתנה רשות לאב להנחיל לכל מי שירצה ואפי' נתן לו כל נכסיו בלשון ירושה כדברי ר' יוחנן בן ברוקא.
זהו שהשבתי על מה ששאלוני, וראיתי מי שהחפץ מביאו לחלוק וישר בעיני שאלו נמצאת שגגה בדברי מוטב שאתקן המעוות ואל יכשלו בי חברי, והריני כותב דבריו אחד אל אחד ומשיב והאמת יראה דרכו.
כתב שאין מתנת שכיב מרע כלום אלא מפני שראויה לזה מדין נחלה ועשו מקבל המתנה כיורשו הואיל וכל ישראל ראויין ליירש זה את זה על ידי משמוש. ולא חש לקימחיה והדברים מראין בעצמן שהטעם הזה פוגמן, דמתנת שכיב מרע עשו (לו) [לה] חכמים ז"ל חזוק כקנין של תורה ואפי' במקום יורש שיורש דבר תורה ואיך תבא בזה מצד משמוש, היורש לפניך ואתה מוציא ממנו מצד משמושו, אין אלו אלא דברים בטלים. אלא הטעם נגלה שקיימו חכמים ז"ל דבריו כבריא שקנו מידו כדי שלא תטרף דעתו עליו. ועוד שאין טעם זה אלא לפגום המתנות, ומבית אבות אתה למד שלא מצא טעם זה לא ידים ולא רגלים בבית המדרש דהא גמירי דלא כליא שבטא כדאמרינן בהדיא בפרק יש נוחלין גבי משמוש נחלה ואם כן בן לוי שנתן במתנת שכיב מרע לישראל או ישראל שנתן לבן לוי לא תהא מתנתו בהן קיימת שהרי אינן ראויין ליירש זה את זה על ידי משמוש. וא"ת התם נמי על ידי נישואי בת לוי לישראל או בת ישראל ללוי, מה נעשה לבן גרים שהיו הוא ואבותיו אפי' עשרה דורות הורתן ולידתן בקדושה ולא נשאו מישראל לא יהא במתנת שכיב מרע אם נתנו לאחד מישראל או אחד מישראל (שנתן) [נתן] להם שהרי אי אפשר לבא לו בשום משמוש. וא"ת אין הכי נמי, צא ולמד מכל חכמי ישראל שלא נחלק אדם מחכמי ישראל מעולם בזה, ואין צריך לומר לדעת הרב אלפסי ז"ל שכתב בשם הגאון רב האיי ז"ל ולדעת כמה מחכמי ישראל שאחזו דרך פירושו בההיא דאיסור גיורא, אלא אף הראב"ד ז"ל שחלק עליו בפי' אותה שמועה מודה בזה וביותר מזה שהוא ז"ל כתב שם טעמא משום דרב מארי לא היה לו באותה שעה מוריש לא אב ולא בן ולא קרוב הילכך אינו קונה במתנת שכיב מרע, ע"כ לשונו, הא יש לו בן או קרוב ישנו במתנת שכיב מרע, ופשטה של שמועה הכי פירושה גר שכיב מרע שאינו בירושה בשאין לו בנים שנולדו בהורה ולידה בקדושה אינו במתנת שכיב מרע הא ישנו בירושה לבניו או לקרוביו נותן לכל מי שירצה במתנת שכיב מרע ואפי' לישראל גמור מיוצאי ירך יעקב. וכן נראה מדברי הר"ז הלוי ז"ל שכתב גר דליתיה בירושה ליתיה במתנת שכיב מרע, דמשמע גר כל דליתיה בירושה ליתיה במתנת שכיב מרע הא גר דאיתיה בירושה איתיה במתנת שכיב מרע. וכן ודאי מוכיח בגמ' מדאמר רבא היכי קני להו רב מארי להני זוזי אי בירושה הא לאו בר ירושה במתנ' שכיב מרע כל דליתי' בירושה ליתיה במתנת שכיב מרע, אלמא כל דליתיה בשכיב מרע בירושה הוא דאינו במתנת שכיב מרע הא בשישנו בירושה כגון שיש לו בנים או קרובים שראויים לירשו הרי הוא בתורת ירושה והילכך ישנו (בתורת) [במתנת] שכיב מרע לכל מי שירצה. ואף הרמב"ן ז"ל פי' בשם רבותיו דהואיל ומתנת שכיב מרע אינה קונה אלא לאחר גמר מיתה כירושה היא לכל אדם שמטעם ירושה תקנוה כעין של תורה, דאלו מתנה אין מתנה לאחר מיתה, הילכך גר שאינו בר ירושה אינו במתנה אפי' לאחר, ע"כ.
עוד כתב החולק פעמים שהעמידו דבר זה על הדין דאע"ג דקיימא לן כרשב"ג בירד הראשון ומכר ואכל אין לשני אלא מה ששייר ראשון אם נתנן במתנת שכיב מרע לא עשה ולא כלום מאי טעמא מתנת שכיב מרע לא חילא עד לאחר גמר מיתה וכבר קדמו אחריך, העמידו מתנת שכיב מרע על הדין למימרא דלא תהני לאפקועי זכותא דאחר בהאי דוכתא דראשון שלא כדין עבד דהא רשע ערום מיקרי משיאו עצה בכך, עכ"ל. גם בזו תמונה אינני רואה זולתי קול דהא לאו משום דאוקמוה אדיניה הוא אלא משום דלא נתנן לזה אלא כל ימי חייו וכבר קדמו אחריך, ואפי' היה באפשר לתת אותן בקנין גמור לשני לאחר מיתה לא עשה ולא כלום לפי שלא (נותנן) [נתנן] (לו אותו) [לאותו] ראשון אלא כל ימי חייו אבל הנשאר אחריו לא נתן לו בו כלום כדי שיוכל הוא לתת אותם לאחר מותו שכבר קדמו אחריך. ותדע דאי לא תימא הכי לעולם יחזרו נכסים ליורשי ראשון שהם יורשים כל נכסיו דבר תורה, והנותן לאשה נשואה אפי' למאן דאמר ירושת הבעל דאורייתא אחריך קני בעל לא יקני, ואפי' מכרה לאחר שהבעל מוציא מיד הלקוחות אחריך מוציא מיד הבעל, ואפי' למאן (דאמרי) [דאמר] ירושת הבעל דאורייתא, ואין זה צריך לפנים. ועוד דאי מטעם דהעמידוה אדיניה, אם כן כשנתן יעקב במתנת שכיב מרע לראובן ואחר ראובן לשמעון אפי' מכר נמי ראובן או נתן בחייו ללוי לא תהני כלום ונימא נעמיד מתנת יעקב אדיניה ולא תהני להפקיע משמעון אפי' במכירת ראובן, ומאי שנא דלגבי ראובן מקבל המתנה העמידוהו בקצת אדיניה שאינו יכול ליתן במתנת שכיב מרע ובמקצתו הוציאוהו מדיניה שיכול למכור ומה שמכר מכר. אלא שהדברים פשוטין בעצמן ובטעמן שהראשון כבעל גוף הנכסים לכל ימי חייו (וכשהמוכר) [וכשמוכר] ונותן בחייו אינו עושה שלא כדין כמו שאמר מפרש זה, ולא מנעוהו חכמים מלמכור שאלו אמרו לא ימכור אם עבר ומכר לא היה ממכרו ממכר וכדגרסינן בכתובות כל מאי דאמור רבנן לא ליזבון אי זבין לאו זביניה [זביני], אלא (מוכר) [ממכר] הוא אלא שלכתחילה לא ימכור כדי להלך בדרך טובים ואם בא לימלך אומרים לו אל תמכור ואם מכר עשה שלא כהוגן, ומ"מ אפי' אם עשה כן אינו קרוי רשע ערו' אלא המשיאו עצה בלבד שהשיאו עצה לעשות שלא כהוגן וחוטא ולא לו.
עוד כתב שהטעם הזה נמשך לרבותינו ז"ל עד שאמרו שהגר אינו זוכה במתנת שכיב מרע ושאינו יכול ליתן במתנת שכיב מרע למי שאינו ראוי לירשו כאיסור גיורא ואמור רבנן בטעמא דמתנת שכיב מרע כירושה שויוה רבנן, וכתב שכן דן רת"ם =רבינו תם= ז"ל במעשה שבא לידו וכן דעת הרמב"ן ז"ל. ואני אומר [שאין דברים אלו אלא לבטלה, ולא עוד אלא] מה שהעיד משום רבינו הרמב"ן ז"ל דאין גר זוכה במתנת שכיב מרע כלומר אם נתן לו אפילו ישראל שהוא בר ירושה [הוא] העיד כן, והרב בעצמו מעיד שלא אמר כן שהרי פירושיו אצלנו ושם ראינו אחר שהעמיד הרב דברי הרב אלפסי ז"ל ודברי הגאון ז"ל שאמרו דאפילו גר שאינו בר ירושה נותן לאיש מעלמא ומתנתו מתנה וכדרכו להסכים על דברי הרב אלפסי ז"ל כתב זה לשונו: אבל רבותינו ז"ל היו מפרשים (דהגר) [דאגר] קאי דהואיל ומתנת שכיב מרע אינה קונה אלא לאחר גמר מיתה כירושה היא לכל אדם שמטעם ירושה תקנוה כעין של תורה דאילו מתנה אין מתנה לאחר מיתה, הילכך גר שאינו בירושה אינו במתנה אפי' לאחר, ע"כ לשון הרב, דאלמא שכיב מרע גר אינו במתנת שכיב מרע הא שכיב מרע דעלמא שישנו בירושה ישנו במתנת שכיב מרע לכל ואפי' בנותן לגר. גם מה שהעיד שבא מעשה לפני רת"ם, הנה תוספות רבותינו הצרפתים לפנינו ותולין דברי רת"ם ז"ל כמרגלית בכל מקום ומקום ובדקנו במקום זה ולא מצאנו, גם הר"ז הלוי ז"ל שדרכו לצאת בכל דבריו אחר ר"ת ז"ל לא כתב כן, וכן מורנו הרמב"ן ז"ל, ואם כן מנין לו למפרש הזה. ולשון התוספות שם שהקשו רבא מפני [מה] לא היה מקיים דברי איסור משום דמצוה לקיים דברי המת ותירצו זה לשונם: יש לדחות דפשיטא ליה דלא שייך בגר דכיון דליתיה בירושה דכיון שמת בטל כחו ואין לו שום זכות להוריש איך יקיימו דבריו, ע"כ, אלמא אגר הנותן קאמרי, אלא דאיהו חלים ואיהו מפשר. ועוד שהרב אלפסי ז"ל והגאון משם רבינו האיי ז"ל מסכימין שהגר זוכה ומזכה במתנת שכיב מרע חוץ מבנו שכונתו מחמת ירושה אף במתנתו ואינו בירושה לפי שלא היתה הורתו בקדושה.
עוד כתב מכיון שבררנו שאין אדם יכול לתת לגר במתנת שכיב מרע דלאו בר ירושה הוא צריך תלמוד היאך שכיב מרע יכול להקדיש נכסיו דהא הקדש לאו בר ירושה הוא. ואני אומר שלא בירר ולא יברור, וכמו שכתבתי למעלה, דדעת להקת בני הנביאים הרב אלפסי והגאון ותוספות ורב האיי וה"ר יהודה אלברצלני /אלברצלוני/ בשם הגאונים ז"ל והראב"ד ז"ל שאמר שאין לזוז מדבריהם והר"ז הלוי והרמב"ן ז"ל דעת כולם מסכמת שמי שהוא בר ירושה ישנו במתנת שכיב מרע לכל מי שירצה, וכיון שכן שוב אין אנו צריכין לקושייתו ולתירוצו, ואלו היתה הקושיא קושיא לא היינו /אולי צ"ל אהנו/ כאן בתירוצה מאותו צד שלקח המתרץ הזה לפי שאותו צד אינו כלום וראיות שסמך בהן כושלות וקורא אני על אותן ראיות כשל עוזר ונפל עזור וכמו שנכתב בסמוך בע"ה.
ואני אומר אפי' היה כמו שחשב שהנותן למי שאינו בר ירושה אינו זוכה במתנת שכיב מרע, הקדש שאני לפי שההקדש קונה לעולם באמירה בעלמא אפי' בבריא ולפיכך הניחוהו אדיניה לקנות באמירה בעלמא אף לאחר מיתה ועשו לאחר מיתה כמחיים דהכא ליכא אלא חדא כמו שתקנו בעלמא בשכיב מרע להיות אמירתו גומרת כמשיכתו ולא יהא כח הדיוט חמור מכח הקדש, אבל בגר דעלמא לתקוני תרתי חדא שתהא אמירתו כמסירתו כשכיב מרע דעלמא ועוד שנעשה מי שאינו בר ירושה כבר ירושה ונעשה דינו של גר חמור בהא מישראל הא לא עבדינן ודי שנתקן בגרים מה שתקנו בישראל דכל שיהו בירושה יהו במתנת שכיב מרע. וזה טעם נכון ומספיק לפי הקושיא, אלא שכבר הקדמנו שאין לקושיא לא שורש ולא ענף. ואפי' במקדיש לגבוה במקדיש לבדק הבית או למזבח, וכל שכן בנדון שלפנינו שהקדיש לעניים שיש להן יורשין ומורישין וישנן בתורת ירושה ובתורת מתנת שכיב מרע.
ועתה אשוב על מה שבנה על זה, שהוא כתב דשכיב מרע שהקדיש נכסיו כיון דהקדש באמירה זוכה מחיים חאיל כדתנן אמירתו לגבוה כמסירתו להדיוט דאי לא לא הוי הקדש דכל דלא זכי בירושה לא זכי במתנת שכיב מרע אלא הרי הוא כאלו מסר ליד הקדש. וכשהגיע למה שאמרתי דא"כ היכן מצינו שאלה בהקדש שכל שמסר להקדש אי אפשר לישאל עליה וכדדייקנא מההיא דנדרים, אמר דשאלה מהניא אבל כל היכא דלא נשאל משעת דבורו חאיל כשאר נדרים ואינו יכול לחזור בו, ומיהו כשעמד חוזר דאומדן דעתא הוא דאדעתא דאי מאית הוא [דאקדיש]. ואמר וכן אתה דן בשכיב מרע שמכר נכסיו כולן לאחרים ואיתנהו לזוזי בעין אם עמד חוזר וכל היכא דלא עמד זוכה הוא הלוקח משעת מכירה, וכן העיד משם הרמב"ן ז"ל דבהקדיש כל נכסיו ומכר כל נכסיו דאמרינן אם עמד חוזר דוקא עמד חוזר משום אומדן דעתא אבל כל היכא דלא עמד אינו יכול לחזור בו. ואני אומר כי כל מה שכתב כאן אינו ולא אמרו אדם מכל חברי ספרים וסופרים, דשמואל כללא כאיל דכל שעמד חוזר במתנתו וכיון שאם עמד חוזר בהקדשו חוזר הוא בו ואע"ג דמית. והראיה שהביא ממוכר כל נכסיו שגגה רבתי היא שמתוך דבריו ניכר דעמד חוזר שאמרו במוכר כל נכסיו (כעומד) [כעמד] חוזר דשכיב מרע שחלק כל נכסיו וליתא, דעמד חוזר במחלק נכסיו היינו דמתנותיו חוזרות ממילא כל שעמד וכדאיתא בהדיא בגיטין פרק קרודיקוש /מי שאחזו קורדייקוס/ דגרסינן התם /עב ע"ב/ אמר רב הונא גיטו כמתנתו מה מתנתו אם עמד חוזר אף גיטו אם עמד חוזר ואקשי' עלי' מדתנן /הרי/ זה גיטיך אם מתי ועמד והלך בשוק וחלה ומת אומדין אותו וכו'. ואם אמרת אם עמד חוזר למה לי אומדנא הרי עמד. ובמוכר נכסיו שאמרו אם עמד חוזר לאו ממילא אלא שיכול לחזור אם ירצה. וכן פירש"י ז"ל אם עמד יכול לחזור בו וכל שלא חזר המוכר המכר קיים. ומכל מקום אפי' חזר בו עד שלא עמד רשאי דהיינו כזבין ולא איצטריכו ליה זוזי דאסיקנא בפ' אלמנה ניזונת /כתובות צז ע"ב/ דהדרי זביני.
ומה שכתב בשם הרמב"ן ז"ל במקדיש דאם עמד חוזר ואם לא עמד אינו יכול לחזור בו. תלה ברבנו מה שאינו ואדרבה בפירוש כתב שחוזר בהקדשו וזה לשונו שכתב בשלהי פרק גט פשוט /בבא בתרא קע"ד ע"ב/ גבי מימרא דרב הונא דאמר שכיב מרע שהקדיש כל נכסיו ואמר מנה לפלוני בידי נאמן חזקה אין אדם עושה קנוניא על ההקדש. פי' שיקדיש כשהוא בריא ואחר כך כשהוא שכיב מרע בשעת צואתו אמר מנה לפלוני בידי אבל אי אקדיש כשהוא שכיב מרע בעיא ולא איפשיטא שמא אם עמד חוזר וקיימא לן כל שאלו עמד חוזר חוזר במתנתו וכיון שחוזר הודאתו הודאה אפי' בהדיוט דליכא חזקה. ע"כ לשון הרב ז"ל. הנה זה מבואר שלא אמר הרב כמו שאמר משמו אלא בהפכו. והראב"ד ז"ל שפי' ההיא דרב הונא בשכיב מרע שהקדיש בשעת צואתו כתב דמההיא שמעינן דשכיב מרע שהקדיש כל נכסיו אין יכול לחזור בו. כלומר אפי' עמד שאם יכול לחזור בו למה ליה למימר חזקה יכול היה לחזור בכולן דאלמא דבר פשוט הוא לכולן שכל שעמד חוזר חוזר במתנתו. עוד כתב ואחר שזכינו שההקדש מחיים הוא זוכה זכינו בנדון שלפנינו באומר נכסי לבתי ואם תמות בלא בנים הרי הם הקדש הרי הן הקדש שמחיים זכה בהן ההקדש ומעולם לא נראו ליורש. ואני אומר לא זכה בדין זה ולא בראיותיו אלא שהוא בונה עולמות ומחריבן דהיאך אפשר לומר שהוא הקדים את הבת להקדש ואתה אומר שההקדש קודם לבת אלו דברים שלא מצאו שום מקום לחול בלב ואין להם שום ישוב במחשבה ואפי' לא היו לנו ראיות בסתירתן מלבר שסתירתן מבוארת חדא דהקדש זה לעניים הוא ואפי' לטענתו מן הדין ישנן בתורת שכיב מרע ואין אנו צריכין להקדים ההקדש לבת כדי שיהא קיום להקדש כמו שהציע מדעת עצמו.
ועוד דאפי' בהקדש גבוה אפי' באומר נכסי לפלוני ואם מת יחזרו נכסים להקדש אפי' אין ראשון ראוי ליורשו אם אפשר לומר שמעכשיו חל ההקד' דהרי נתן לראשון עד שימות וראשון מוכר ואוכל ואין להקדש אלא מה ששייר ראשון ואפי' לא שייר כלום פקע ההקדש וכאותה ששנינו בברייתא פרק ארבעה נדרים /דף כט/ שור זה שלמים כל שלשים ולאחר שלשים יום עולה כל שלשים יום שלמים לאחר שלשים יום עולה ובין לרבא דמוקי לה בקדוש' דמים ובין לאביי דמוקים לה אפי' בקדושת הגוף הרי קדמה קדושת שלמים קלה לקדושת עולה חמורה ואין אומרים כדי שלא תפקע קדושת עולה החמורה תהא עולה מעכשיו. ועוד אני אומר שאפשר דבבריא אפי' כשלא נתן לאחר קודם להקדש אלא שאמר אם תצא חמה או אם ירדו גשמים הרי זה הקדש ומת קודם שתצא חמה וקודם שירדו גשמים פקע הקדש לפי שלא חל הקדש מעכשיו אלא לכשיהא מה שאמר וכדגרסי' בשלהי מי שאחזו /גיטין ע"ו ע"ב/ גמ' הרי זה גיטיך אם מתי אמר אביי הכל מודים היכא דאמר לכשתצא חמה מנרתקה /מנרתיקה/ לכי נפקא משמע על מנת שתצא חמה מנרתקה מעכשיו קאמר דאמרי' כל האומר על מנת כאומר מעכשיו דאמי לא נחלקו אלא באם תצא מר סבר לה כר' יוסי דאמר זמנו מוכיח עליו והוה ליה כמהיום אם מתי ומר לא סבר לה כר' יוסי והוה ליה כאם מתי גרידא וקיימא לן בהא כרבנן והוא הדין בברי' שהקדיש אם תצא חמה או ירדו גשמים. והילכך אי אפשר לומר בזה שההקדש חל מחיים ואפי' למי שפסק בבעיא דשכיב מרע שהקדיש כל נכסיו לחומרא ואם עמד אינו חוזר דהתם הוא שהקדיש סתם ואפשר דלגמרי הקדיש מעכשיו אבל כאן שתלה הקדשו באם מתה בתו לא.
ואע"ג דאמרי' בפרק ארבעה נדרים לבר פדא דאמר אפי' קדושת דמים בכדי לא פקעא דבריתא דשור זה מעכשיו שלמים ולאחר שלשים יום דמקודשת ואפי' נתעכלו המעות ואמרי' התם דנפקא מינה אפי' למאן דאמר באשה חוזרת הכא אינו חוזר משום דאמירתו לגבוה כמסירתו להדיוט התם הוא בעוד שהמקדיש קיים ובא לאחר /מכן/ לחזור בו דלא אתי דבור גרידא ומבטל דבור דהקדש דאלים כמעשה דמסירה ומשום דדבור דהקדש אלים טפי והוי הקדש לר' יוחנן דאמר באשה חוזר' טפי /אולי צ"ל אפי'/ בנתינת מעות לאשה לריש לקיש דאמר באשה אינה חוזרת משום דנתינת מעות לאשה כמעשה דאמי כלומר כמעשה כל דהו וטפי עדיף מדבור דחזרה בעלמא ואפי' הכי לכולי עלמא אם מת תוך שלשי' יום פקעו קדושין לגמרי ואינה צריכה חליצה והכא נמי אם מת תוך שלשים יום פקע ההקדש וכן אם מכרו תוך שלשים יום דמעשה גמור מבטל את ההקדש כל שלא הקדיש מעכשיו וכדגרסינן בירושלמי בקידושין פרק האומר ר' אבהו בשם ר' יוחנן הרי זו עולה לאחר שלשים יום מכרה תוך שלשים יום הרי זו מכורה והקדישה קדשה חזר ולקחה בתוך שלשים חל עליה הקדש עולה לאחר שלשים יום לא חל עליה הקדש עולה וגרסינן עלה תמן ר' בון בר' חייא בעי קומי ר' זעירא תמן אתמר אמירתו לגבוה כמסירתו להדיוט והכא איתמר הכין אמר ליה תמן באומר מכבר ברם הכא כאומר לאחר שלשים. ומסתברא דלר' זעירא הקדש באשה וכשם שחוזרת באשה אף בהקדש כן כל שאמר לאחר שלשים יום ובסברא דמאן דמקשה בנדרים הניחא למאן דאמר אינה חוזרת אבל למאן דאמר חוזרת מאי איכא למימר וקסברי דלא אמרינן אמירה לגבוה כמסירה להדיוט אלא באומר מכבר ולהיות קונה באמירה כמשיכה בהדיוט וכברייתא דקידושין.
ואע"ג דאיכא התם בירושלמי מאן דאמר משמיה דר' יוחנן מכרה תוך שלשים יום אינה מכירה הקדישה לא קדשה ולא אמר לאחר שלשים יום אלא לשייר גזות ועבודה. אנן לא קיימא לן הכי אלא כמאן דאמר מכרה מכורה מכמה טעמים חדא דמשמע בגמרין בפרק האומר דלכולי עלמא אתי מעשה ומבטל מעשה כי הא. ועוד דבמכירה מיהא ר' זעירא ור' אבהו דאמר משמיה דר' יוחנן דאם מכרה מכורה הוו להו תרי לגבי מאן דאמר משמיה דר' יוחנן אינה מכורה ואין דבריו של אחד במקום שנים. וההיא דפרק ארבעה נדרים לא קשיא מידי דהתם הוא משום דלא אתי דבור ומבטל דבור דהקדש דאלים כמעשה דמסירה. ועוד דהא אמרינן בירושלמי ליכא ליירא /ליידא, ותיבת ליכא מיותרת/ מילה אמר לאחר שלשים יום לשייר לו גיזה ועבודה נראה לי דהא דלא כגמרין דכל שהקדיש גופא מהשתא אי אפשר לשייר חלב ויניקת שער ועבודה בגוף ההקדש דאי אפשר לפום גמרין שיהא גוף להקדש ופירא לחולין דגרסי' בשילהי המוכר את הבית אמר רב הונא אע"ג דאמור רבנן הקונה שני אילנות בשל חברו לא קנה קרקע מכר קרקע ושייר אילנות לפניו קנה קרקע וכו'. ואקשי' עליה מדר' שמעון דאמר המקדיש את השדה לא הקדיש אלא חרוב המורכב וסדן השקמה ותני עלה אמר ר' שמעון מה טעם הואיל וינקי משדה השקמה ואס"ד =ואי סלקא דעתך= שיורי שייר אמאי מדנפשייהו קא ינקי כלומר אי אמרת בשלמא לא שייר קרקע שפיר דאע"ג דקונה שני אילנות בשל חברו דלא קנה קרקע אפי' הכי יש לו לקיימן שם כל ימי האילנות ומדינא ינקי בקרקע של מוכר במקדיש אי אפשר משום דכל גוף השדה להקדש אי אפשר לשייר בו יניקה לאילנות של הדיוט אלא אם כן שייר בגוף הקרקע ואי אמרת יש לו בגוף הקרקע מדנפשייהו קא ינקי אלמא אליבא דגמרין אי אפשר לשור להיות מוקדש מעכשיו לעולה ושיהו חלבו וגזותיו ועבודתו לחולין וכלל דברים אלו שאמרנו דוקא בבריא שהקדיש לאחר שלשים יום אבל שכיב מרע שהקדיש לאחר מיתה אפי' רצה לחזור בו חוזר ואפי' מת חוזר בהקדשו דהא לא תחול /חל/ הקדש מהשתא ואפי' הקדיש סתם ועמד בעיא ולא איפשיטא בפרק מי שמת וקיימא לן דחוזר דתיקו דממונא הוא וכל שעמד חוזר חוזר במתנתו ולא שנא מתנות להדיוט ולא שנא לעניים ולא שנא להקדש גבוה.
ולא עוד אלא שאני אומר למפרש הזה מי הביאך לכלל כל דברים אלו כדי שנעמיד כח ההקדש שאם אין אנו אומרים כן אין ההקדש חל כלל לפי מה שבנית אומד אנו אחראין להקדש שיהא קיים על כל פנים ואם תאמר שאומדין דעת המקדש שרוצה בקיום ההקדש נאמר הוא סבר שיהא קיים בכך והדין אומר שאינו קיים וא"ת אין אדם מוציא דבריו לבטלה ולפיכך נאמר שאותו אם מתה הבת שאמר כמעכשיו הוא כדי שיעמדו דבריו זה אי אפשר לעשות מה שאינו ישנו שא"כ אף באם מתו יהא גט נאמר כן דמאי שנא. ועוד אף לכשאתה מחזר אחר זכות ההקדש מפני שאתה בונה על אומדן הדעת ועוד שאתה מהפך הלשון מאם למעכשיו מה חטאה הבת הזו שאנו מהפכין עליה הדין והלשון ואין אנו מעמידין דינה מאמדן /מאומדן/ הדעת דודאי אמדן הדעת הוא שאין האב רוצה שתפול הבת עצמו /עצמה/ ליד גבאי ויאכלו עניים את שלו. ועוד שיניח את בתו ונותן לאחרים ורוצה שתהיו /שיהיו/ עונותיו על עצמותיו כדגרסינן בירושלמי הכותב נכסיו לאחרים והניח את בניו עליו הכתוב אומר ותהי עונותיו על עצמותיו וכל זה איננו שוה אלא לפי מה שבנה מדעתו שאין אדם מקדיש לאחר מיתה ואני כבר הראיתיך בעיניך שאינו כן וזה מבואר. וכל זה שכתבתי להגדיל תורה בלבד אבל בנדון שלפנינו אין אנו צריכין לכך שאפי' לפי דבריו שתקע עצמו בטעות ירושה שאין להקדש יורש ומוריש והוי דומיא דגר ולפי מה שהוא מפרש מדעתו תינח הקדש בדק הבית או הקדש מזבח אבל כאן הקדש לעניים הוא ויש לשכיב מרע ולעניים יורשין ומורישין ואפי' לגבי נכסים אלו כדתנן בשקלים מותר עניים לעניים וכולה כדאיתא התם.
עוד אני אומר שאפשר בבריא המקדיש לאחר שלשים יום שהוא יכול לחזור בו תוך שלשים לדידן דקיימ' לן באשה כר' יוחנן ובאביי ורבא דאית להו בקדוש' דמים מיהא דפקעא בכדי דאפשר כי מה שאמרו שם בפרק ארבעה נדרים שאם לא אמר מעכשיו שלמים לאחר שלשים יום עולה ולא מצי למיהדר ואפי' לר' יוחנן דאמר באשה חוזרת לא אמרו אלא דוקא לבר פדא דאית ליה דאפי' קדושת דמים לא פקעא בכדי ולתירוצה לבריתא דשור זה מעכשיו שלמים ולאחר שלשים יום עולה כל שלשים יום שלמים, ולאחר שלשים יום עולה דילמא פקעא קדושת שלמים ממילא ולפי' לא אשכחו' /אשכחו/ לה פותרי אליבא דידיה אלא בהכין וכדאיתא התם אבל לאביי דאית ליה דאפי' קדושת הגוף פקעא בכדי ואי נמי לרבא דאית ליה הכין בקדושת דמים מיהא ולא צריכין לאפוקי בריתא מפשטה איכא למימר דלדידהו אפי' לא אמר מעכשיו שלמים אלא שאמר שור זה לאחר שלשים עולה יכול הוא לחזור בו תוך שלשים יום אליבא דר' יוחנן דאמר באשה חוזרת וכדסבירא ליה למאן דאקשי התם הניחא למאן דאמר באשה אינה חוזרת אבל למאן דאמר חוזרת מאי איכא למימר דאלמא לדידיה הקדש כאשה ולא אמרי' אמירה לגבוה כמסירה להדיוט ושלא יוכל לחזור בו אלא במקדיש מכבר כלומר במקדיש מעכשיו וכדאהדר ליה ר' זעירא לר' אבון בר' חייא בירושלמי. וא"ת א"כ למה ליה לר' אבהו בשם ר' יוחנן למימר התם בירושלמי מכרה תוך שלשים יום מכורה לימא חזר בו תוך שלשים יום אינה קדוש' וכל שכן בשמכרה דעביד מעשה גמור, י"ל דאין הכי נמי אלא משום דבעי לאסוקי בתר הכין חזר ולקחה תוך שלשים יום חל עליה הקדש עולה לאחר שלשים יום לא חל עליה הקדש עולה דשייך בשמכרה ולא שייך בחזרה נקט לה בשמכרה כנ"ל ועדיין צריכה לי זו תלמוד.
הרא"ה
+תשובה זו אינה לרבינו אלא להרא"ה רבו שנחלק בה עם הרשב"א. ומאסף תשובות רבינו העתיקה כאן, מפני שיש בסופה הערת רבינו על דברי הרא"ה, שנראה ממנה שרבינו נוטה לדעת הרשב"א בזה, אולם לא רצה לחלוק להדיא על רבו המובהק, הרא"ה. חלק מעצם תשובת הרשב"א, שעליה משיב כאן הרא"ה, נדפס בשו"ת הרשב"א ח"ג, סי' קכב, ושם חסרה השאלה והתחלת התשובה. שם העיר המדפיס: א"א, כך מצאתיה בלי התחלה ומשום דאיכא למשמע מינה כמה הלכתא גבורת' הבאתי אותה כמות שהיא. והמדפיס חלק ד מתשובות הרשב"א השלימה שם בסי' צב בהקדימו הערה זו: א"ה, הובאה בב"י חו"מ סי' רמח מחודש ו (עיין ב"י שהעתיק שם עוד הרבה קטעים מדברי הרשב"א בתחילת הסימן) במיעוט דרך אר"ש והיא ל"ו /במקור המילים ארש ולו מצוינות בר"ת להדגשה/ נדפסה בח"ג סי' (קמב) [קכב] ארוכה מאר"ש, ואולם ראש התשובה וגם את השאלה חסורי מחסרא, איכו השתא אשר זיכנו ה' לעסוק בתורתו הנה מצאתי השאלה והתשובה כי ל"ו שלם, ולמען ירדוף הקורא הנה הבאתי את ראשית התשובה וגם את השאלה אשר שאל האיש והיה הנשאר קחהו משם. ומחלוקת זו הזכיר הרשב"א גם בשו"ת ח"א, סי' תשד: ומעשה בא לידי לענין הקדש ומי שכנגדי היה חלוק עלי לענין ההקדש ועמדו דברינו לפני רבני צרפת והודו לדברי אף בההקדש. ועיין גם בשו"ת הר"ב אשכנזי סי' טו. והואיל ודברי הרשב"א נדפסו מקוטעים, מעט בח"ג ומעט בח"ד ואינם מצוים בידי הכל, נוסף על כך לא ברור למי מכוונים דברי הרשב"א, ולא עוד אלא שבמקצת דפוסים (וויניציא, לבוב) נדפסו בשבושים רבים מאד, ורק בדפוסים ראשונים (ליורנו) הם כמעט בסדר. וגם הרא"ה לפנינו אינו מזכיר כלל למי דבריו מכוונים, ורק רבינו בהערתו בסוף מגלה לנו שהכנגד הוא הרשב"א, לכן ראיתי לנכון להעתיק כל דברי הרשב"א ולהעמידם בטור ליד דברי הרא"ה זה מול זה, להשלים זה את זה, כי ודאי עבוד רבנן שלמא.+ מעשה זה היה בברצלונא, בראובן שצוה על נכסיו בשעת פטירתו, והיתה לו בת אחת ואמר תירש בתי כל נכסי ואם תפטר בלא ולד של קיימא יהיו הנכסים להקדש עניים. ושאלו על זה חכם אחד אם יש בדבריו ממש להפסיק הירושה מחמת ההקדש או נאמ' שכיון שהבת ראויה [לירש] (ליירש) שוב אין לירושה הפסק. והשיב שהבת זוכה ואין ההקדש זוכה +גם מכאן ראיה למפקפקים ביחוסו של ספר החנוך להרא"ה (עיין לעיל סי' מג, הערה מ"ג) שהחנוך במצוה ת כתב כדברי הרשב"א, לשון המראה שמחבר ס' החנוך היה מתלמידי הרשב"א, ז"ל שם: וגדולה מזאת (למדוני) [למדני] מורינו י"א בראיות חזקות וברורות שאפילו האומר למי שראוי ליורשו נכסי לך ואחריך להקדש, או אפילו אמר ומעכשיו אחריך להקדש, שהיורש זוכה בנכסים ויש לו למוכרן ולעשות בהן כל חפצת נפשו ואין כח בהקדש לעולם להוציאם מיד לוקח או מקבל מתנה+ והביא ראיות לפי דעתו.
וגם אני נשאלתי והשבתי שההקדש זוכה והבאתי ראיות והראיתי פנים לפי דעתי בדבר. והגיעו דברי לידו והרחיב פיו וגרונו והגביר ללשונו /לשונו/ והשיב עלי בכתבו בשפת יתר, ותחלת דברי פיהו שהחפץ הביאני לחלוק על דבריו, הוציא עלי דבה במה שאינו אמת, ואני מילדותי נתגדלתי בבית המדרש ונהגתי מנהג רבותי ואבותי אשר היו מגדולי ישראל, ואם לא השגתי לצפורן קטנה שבהם למדתי ממדתם אשר בלבותם תנוח חכמה, ויודע כל שער עמי ועדי שכני שאני מקבל כל שואל וכל משיב בסבר פנים יפות וסומך דבריו, ואם נראו אני הוא המודה ואני מקלסן ועתה [נצא נא] לראות מי מוציא דבה אם החפץ הביאני, הנה ספרי וחדושי ביד הכל יבאו ויראו אם כתבתי כך. עתה הריני יוצא אחריו לפנות דרך ולהרים מכשול מדרך התלמידים החברים לכתוב אחד אל אחד ולהשיב על דבריו, ונראה אחרי מי (טור) [יאיר] נתיב +כלשון הכתוב איוב מא, כח+ ודבר מי יקום, ומי טידו בדקיו +אולי צ"ל: ומי יאירו ברקיו, על דרך הכתוב תהלים צז, ד.+
כתוב בקונדרסיו: [כתב] +אלו דברי הרא"ה בתשובתו המקורית שאינה בידינו והעתיקם הרשב"א בדבריו+ שאין מתנת שכיב מרע כלום אלא מפני שראויה לזה מדין נחלה במשמוש נחלה ועשו מקבל מתנה כיורש הואיל וכל ישראל [ראוים] (ליירש) [לירש] זה את זה על ידי משמוש.
וכתב +מכאן דברי הרשב"א נגד הרא"ה, העתיקם הרא"ה בקיצור+: ולא חש לקמחיה והדברים מראין בעצמן שהטעם הזה פוגמן, שמתנת שכיב מרע עשו לה חכמים חיזוק כקנין של תורה ואפי' במקום יורש שיורש דבר תורה, ואיך תבא מזה מצד משמוש, [הרי] היורש לפניך ואתה מוציא [ממנו מצד משמושו, אין אלו אלא דברים בטלים, אלא הטעם נגלה שקיימו חכמים ז"ל דבריו כבריא שקנו] +כל זה הושמט בטעות בכה"י והשלמתים מדברי הרשב"א+ מידו שלא תטרף דעתו עליו, ועוד שאין טעם זה אלא לפגום המתנות, ומה תעשה לבן גרים שהיו הוא ואבותיו הורתן (ולדתן) [ולידתן] בקדוש' ולא נשאו מישראל לא יהו במתנת שכיב מרע אם נתנו לאחד מישראל שהרי אי אפשר לבא בשום משמוש, וא"ת אין הכי נמי צא ולמד מחכמי ישראל וכו' (שהאב"ד ז"ל) [שהראב"ד ז"ל כתב שם] דטעמא משום דרב מארי לא היה לו לא אב ולא בן ולא קרוב באותה שעה הילכך אינו קונה במתנת שכיב מרע הא יש לו בן או קרוב קונה במתנת שכיב מרע, וגם הרב ר' זרחיה הלוי ז"ל כן כתב גר דליתה בירושה ליתיה במתנת שכיב מרע ואף הרמב"ן ז"ל כן כתב בשם רבותיו דהואיל ומתנת שכיב מרע אינה [קונה] אלא לאחר גמר מיתה כירושה היא לכל אדם שמטעם ירושה תקנוה כעין של תורה דאלו מתנה אין מתנה לאחר מיתה הלכך גר שאינו בר ירושה אינו במתנה ואפי' לאחר ע"כ.
+מכאן תשובת הרא"ה.+ ואני אומ' החפץ מקלקל את השורה ומעור עיני השכל, שדברים אלו אינן (ראויין) [ראוין] לשום אדם כן לאומרן, ואני אומר שאני באתי לפגום המתנות והוא בא לפגום דברי חכמים, שזה (שהטעם) [הטעם] (נגלה) [הנגלה] שקיימו חכמים דברי [שכיב מרע] כבריא כדי שלא תטרף דעתו עליו +בבא בתרא קמז, ב, ובהרבה מקומות+ ואם אין בדברי חכמים סרך וסמך אחר מה ענין לעשות בכך שאינו זוכה כזוכה מפני טירוף דעתו של הלה, ועוד למה לא תקנו בכל דבר אחר שהוא לקיים דבריו מפני טירוף דעתו, וידור פלו' בנכסים ויאכל פלו' פירות דקל זה +שם /בבא בתרא קמז, ב/+ מאי טעמא לא מהני ונקיים דבריו על כל פנים מפני טירוף דעתו, ולמה באנו בזה בטענה דליתיה בבריא ליתיה בש"מ, וגדולה מזו גר מ"ט לא מקני לגר אחר במתנת ש"מ ונקיים דבריו מפני טירוף דעתו, מה לנו אי איתיה בירושה אי ליתיה הרי יכול להקנות, ואיסור נמי הכי היה להקנות לרב מארי באגב +שם /ב"ב/ קמט, א ועיין תוס' שם ד"ה ואי, ודף מד, ב ד"ה דלא+ וכיוון דאיתיה בבריא מ"ט ליתיה כי הוי שכיב מרע כדי שלא תטרף דעתו עליו, והלא בהלואתו לפלו' אמרו +שם /ב"ב/ קמח, א+ הואיל ואיתיה בבריא במעמד שלשתן [קנה] ואפי' ליתיה הכא לבעל חוב, וא"כ גר מ"ט לא אפשר למיתב במתנת שכיב מרע לגר קרקעות ומטלטלין והרי יכול להקנותן בחליפין למה אין אנו מקיימין דבריו כברי' שקנו מידו מפני טירוף דעתו. אלא דברים אלו משובשים ואין בהם ממש, ודברים מפורשי' בגמ' +שם /ב"ב/ קמט, א+ ובדברי חכמים דמתנת ש"מ בירושה תליא מילתא ומטעם ירושה תקנוה במתנה אלא אפשר דתיחול לאחר מיתה, כמו שכתב אדוננו רבי' המובהק שקבלתי ממנו הרמב"ן ז"ל +עיין בחידושי הרמב"ן שם /ב"ב קמט א/ ד"ה הא, ובספר מלחמות ה', שם /ב"ב קמט א/+ והכל מודים +עיין רמב"ם זכייה ומתנה, פ"ט הל' ז - ח, שאינו מודה בזה, ודעתו כדעת רב האיי גאון, שהובאו דבריו בהרי"ף שם+ בשאין המקבל ראוי לירש שאי אפשר לו לזכות במתנת שכיב מרע דהא ליתה בירושה כדברי הראב"ד ז"ל +בהשגותיו על הרי"ף שם.+ אבל כשהמקבל ראוי לירש ואין הנותן ראוי להוריש כגון שהוא גר בזה לא הושוו, שהראב"ד ז"ל סובר דכיון [שהוא] ראוי לירש כל המתנה עשו אצלו כירושה, והרב אדוננו דודנו הרב ר' אשר בן אדוננו זקננו הרב ר' משולם ז"ל ורבו הרב ר' זרחיה הלוי ז"ל אדוננו זקננו +הרא"ה מייחס עצמו בהרבה מקומות בחידושיו שהוא מזרע הרז"ה, מהם בכתובות נה+ סבורים דתרויהו (בעינין) [בעינן] הנותן ראוי להוריש והמקבל ראוי לירש כגון ישראל (דראויין) [דראוין] לירושה, ועד עליהם תלמידם הרב החסיד ר' אשר בן הרב החסיד הרב ר' (שלמייה) [שלמיה] ז"ל שכתב כן בתוספותיו בפירוש דגר לא קני ולא מקני במתנת ש"מ, דרבנן תלו מילתא בפי' בירושה, והכי מוכח לישנא דהואיל ויורש יורשה, אלמא בירושה תלו לה רבנן למילתא ודחה דברי הראב"ד ז"ל בזה. לרב דסבר דמתנת ש"מ דאוריתא +שם ב"ב קמז, א+ מ"מ כנחלה היא ובנחלה תלה רחמנא והכי מוכח קרא דדאיק לה מיניה יש לך העברה אחרת שהיא כזו, וכן קיבלתיה בפי' מפי (אדני) [אדוני] רבי ז"ל +הרמב"ן בחידושיו לדף קמט ד"ה הא.+ וכן מוכיח לשונו אלא שקצר שכתב דאגר קאי דהואיל ומתנת ש"מ אינה קונה אלא לאחר גמר מיתה כירושה היא לכל אדם שמטעם ירושה תקנוה כעין של תורה דאלו מתנה לא אפשר דאין מתנה לאחר מיתה הילכך [גר] דליתיה בירושה ליתיה במתנה אפי' לאחר, ע"כ, הרי שכתב בפי' דמתנת שכיב מרע כירושה היא ומטעם ירושה תקנוה ולאו משום מתנה דלא אפשר, א"כ הרי נראה מדבריו בפי' דטעם ירושה בעי' ולא שיהא הטעם כולו כדי שלא תטרף דעתו, וכיון דכן הדין נותן דבעי' ראוי לירושה משני צדדין, ומאי דכתב רבי' ז"ל הילכך גר דליתיה בירושה ליתיה במתנה ואפי' לאחר הכי נמי קאמ' גר למאן דליתיה בירושה כגון בנו שלא בקדושה ליתיה במתנה ולא מבעיא להאי אלא אפי' לישראל אחר אינו ראוי להורישו, וכן לשון אדוני זקני ז"ל +הרז"ה בספר המאור, שם+ שכתב גר דליתיה בירושה ליתיה במתנת שכיב מרע לעולם, ע"כ, ומאי לעולם, אלא ודאי דבעינן ראוי לירש ולהוריש. וכבר יש לנו על זה עדות מן,,, +בכה"י הניח המעתיק מקום תיבה אחת חלק+ והנה נתבטלו דברי המשיג.
עוד כתב: ומה שאומר פעמים +אלה דברי הרא"ה בתשובתו המקורית, שהובאו בדברי הרשב"א+ העמידו דבר זה על הדין דאע"ג דקי"ל +ב"ב קלז, א+ כרשב"ג (ז"ל) [אם ירד] הראשון ומכר ואכל אין לשני אלא מה ששייר הראשון, (אם) [ומודה שאם] נתנו במתנת שכיב מרע לא עשו ולא כלום מ"ט מתנת ש"מ לא (חיילא) [חילא] עד אחר גמר מיתה וכבר קדמי /קדמו/ אחריך, העמידו מתנת ש"מ על הדין למימר דלא תקני זכותא דאחר בהאי דוכתא, דהא ראשון שלא כדין עביד דהא רשע ערום מיקרי משיאו עצה בכך, ע"כ.
וכתב: גם +אלה דברי הרשב"א+ בזה תמונה (איניני) [אינני] רואה זולתי קול דהא לאו משום דאוקמוה אדינא הוא אלא משום שלא נתנן לזה אלא כל ימי חייו וכבר קדמו אחריך, ואפי' היה אפשר לתת אותן בקנין גמור לשני לאחר מיתה לא עשה ולא כלום לפי שלא נתנן לאותו ראשון אלא כל ימי חייו, אבל הנשאר אחריו לא נתן לו בה כלום כדי שיוכל לתת אותם לאחר מותו שכבר קדמו אחריך, ע"כ תורף דבריו והאריך בהם כמנהגו.
ואני +מכאן תשובת הרא"ה+ אומ' שלא ראה תמונה ולא קול ולא הבין דברי כלל, דודאי צריכה ביאור, ואלו היה (דבריו) [דברי] כפשטן כמו שהוא אומ' לא הוצרך ר' יוחנן לאומרן ולא שאלו עליהן מ"ט, אלא ודאי דין חדש הוא, ואם לא אמ' לא הייתי אומ' כן, שהרי באומ' אחריך אנו אומ' שהגוף ופירותיו לראשון עד שיכול להפקיע זכותו של שני אם מכרן, וכיון דמתנת ש"מ אלמוה רבנן זכותו דיורש ולאפוקיה מיניה וכאלו הוא קודם לו ואין מעמידין זכותן על הדין לומ' שכבר נתרוקנה זכותו ובא ליורש (לא) [אלא] עשאוהו לנותן כאלו קיים ומקבל מתנה זוכה מכחו וכאלו הוא יורש ראשון הכא נמי נימ' הכי וכיון דיכול למכור בחייו ולהפקיע זכותו של שני (כמה) [רואין] אותו עדיין כאלו הוא קיים ומקבל מתנה זוכה מכוחו וכאלו הוא יורש ראשון ולהכי שיילינן מ"ט ומהדרינן מתנת ש"מ לא חיילא אלא לאחר גמר מיתה וכבר קדמו אחריך, כלומ' חכמים העמידוה על הדין, ואלו מן הדין לאחר גמר מיתה כבר נתרוקנה זכותו. והרי נתבארו הדברים ויצאו לאמתן.
כתב עוד: שהטעם +אלו דברי הרא"ה בתשובה המקורית, שהובאו בדברי הרשב"א+ הזה נמשך לרבותי' ז"ל עד שאמרו שהגר אינו זוכה במתנת ש"מ ושאינו יכול ליתן במתנת ש"מ למי שאינו ראוי לירש כאיסור גיורא ואמור רבנן בטעמ' [דמתנת] (דש"מ) [ש"מ] כירושה שויוה רבנן, וכתב שכן דן (כ"ת) [ר"ת] במעשה שבא לפניו וכן דעת הרמב"ן ז"ל.
ואני +אלה דברי הרשב"א+ אומ' שאין דברים אלו אלא לבטלה, ולא [עוד] אלא מה שהעיד משם רבו ורבי' הרמב"ן ז"ל (והוא) [הוא] העיד כן והרב בעצמו מעיד שלא אמ' כן שהרי פירושיו אצלנו וכו' והאריך בזה.
ואני +מכאן דברי הרא"ה+ אומר שכל אלו דברים שאינן וכבר כתבתים למעלה והארכתי בהם.
עוד כתב החכם המשיג: גם +דברי הרשב"א+ מה שהעיד שבא מעשה לפני ר"ת ז"ל אני אומ' עליו כמו שאמרו ביבמות +דף מג, א, דברים אלה הושמטו בנדפס מדברי הרשב"א, ואולי, המעתיק הראשון שהעתיק את דברי הרשב"א השמיט את הביטויים החריפים, שהרי השמיט עוד כמה ביטויים חריפים, כאשר יראה המעיין+ אם ר' לא שנאה ר' חייא מנא ליה, הנה תוספות רבותי' הצרפתים לפנינו ותולין דברי ר"ת ז"ל כמרגלית בכל מקום ובדקנו ולא מצאנו, ע"כ. והאריך בזה כמנהגו.
ואני +מכאן דברי הרא"ה+ אומ' אין אלו [אלא] דברי התולים ודברים שאינן ראויין אפי' (לתנוקות) [לתינוקות] לאמרן, ואם לא הביאוה בתוספות מה בכך, ואפשר לפי שהיו דברים פשוטים אצלם, ומ"מ הרי היא בנמקי /בנימוקי/ הרב החסיד ר' אשר בן הרב החסיד ר' שלמיה כמו שכתבו בפי' במעשה זה שבא לפני ר"ת ז"ל הרי הספר אתי כל הרוצה לראות יבוא ויראה. ומ"מ למדנו מדברי החכם הזה במה שהאריך בקונדרסו שבתוספו' +ראה לשון התוס' בדברי הרשב"א, ולפנינו בתוס' ליתה, גם הרא"ה לא ראה לשון זה בתוספות+ כתבו אם גר הנותן במתנת ש"מ לא מהני מידי, וכ"ש /אולי צ"ל כ"ש/ גר המקבל שהכל מודים בו גם הר"א בר דוד ז"ל והרב בעל העיטור ז"ל.
עוד כתב החכם המשיג, עוד כתב: (ובכיון) [מכיון] +אלה דברי הרא"ה בתשובה המקורית+ שביררנו שאין אדם יכול [לתת לגר במתנת שכיב מרע דלאו בר ירושה הוא צריך תלמוד היאך שכיב מרע יכול] להקדיש נכסיו דהא הקדש לאו בר ירושה הוא.
ואני אומ' +אלה דברי הרשב"א+ לא בירר ולא יברור וכמו שכתבתי למעלה ודעת להקת בני הנביאים הרב אלפסי והגאון והתוספות ורבי' האיי והרב [ר' יהודה אלברצלוני בשם הגאונים ז"ל והראב"ד שאמר שאין לזוז מדבריהם והר"ז הלוי] (אב ב"ד והרב ר' אהרן) והרמב"ן ז"ל [דעת כולם] מסכמת דכל מי שהוא בר ירושה הוא בר מתנת [שכיב מרע] לכל אדם, ע"כ, והאריך בזה והרבה בדברי התולים לא יועילו ולא יצילו רק להבהיל המהבילים. ואני אומ' +מענה הרא"ה+ בושנו מדבריך לפי שאינן אמת, אדרבה להקת הנביאים והחכמים אתי, רבי' ז"ל והתוספות והרב ר' אברהם אב ב"ד ז"ל והרב (אדני) [אדוני] זקני ר' זרחיה הלוי ז"ל והרב (אדני) [אדוני] דודי ר' אשר זצ"ל והרב ר' אשר בן הרב ר' שלמיה והרב בעל העיטור ז"ל ואדני מורי הרמב"ן ז"ל כלם הסכימו דגר המקבל כל היכא דליתיה בירושה ליתיה במתנה וכמו שביררתי למעלה, וא"כ הדרא (ליה) [לה] קושיא לדוכתא מתנת ש"מ היכי מהניא בהקדש דהא ליתיה בירושה וכל מקבל מתנה דליתיה בירושה ליתיה במתנת ש"מ. וברוך צורי יתע' אשר העמידני על במותי והכשיל כח מריבי.
עוד חשב החכם המשיג (נזר) לתרץ קושיתי דלא דמי גר להקדש, דאי מתנת ש"מ מהניא בגר עבדינן בה תרתי דנימא דליזכי מאן דליתיה בירושה ונימ' דליזכי באמירה ולהכי לא מהניא, אבל בהקדש כיון דבאמירה זכי מדינא אי אמרת דמהני לאחר מיתה ואע"ג דלאו בר ירושה ליכא אלא חדא והא מהניא, זה תורף דבריו. וכי מעיינת בה שפיר בהאי טעמא משכחת ביה תורף, (דבריו) [ודבריו] ללא תועלת דליזכי באמירה בהקדש לאחר מיתה כל היכא דלא זכי מחיים הרי הוא חדוש [שאינו] כמו בהדיוט [והרי] תרתי נינהו, ועוד הניח דברי הגמרא ונתעסק בדברי נביאות, ומנין לו הפרש בין אחת לשתים, יסוד דינין אלו כפי האמור בגמ' דמתנת ש"מ כירושה שויוה רבנן ומאן דליתיה בירושה ליתיה במתנה, ומכאן ואילך אם באת להתנבות /להתנבאות/ אין שומעין לו. עוד בא להשיב על דברי במה שכתבתי דכיון דהקדש בעלמא קני בחיים וכדתניא בפ"ק דקדושין +קדושין כח, ב+ ונהי (מהניא) [דמהניא] ביה שאלה כל היכא דלא מסר, אבל כל היכא דליכא שאלה משעת דבורו חייל כשאר נדרים בין בבריא בין בש"מ ומחיים חאייל /חייל/, דאי לא ליכא הקדש בש"מ דליתיה בירושה וכדפרישנא, ומיהו בשעמד +וכן פסק הרמב"ם זכיה ומתנה פ"ט, הל' יט+ חוזר דאומדין דעתא דאדעתא דאי מאית הוא דאקדיש, וכן אתה דן בשכיב מרע שמכר נכסיו כלם לאחרים ואיתנהו לזוזי בעין דאמרינן +ב"ב קמט, א+ דאם עמד, דוקא עמד, אבל כל היכא דלא עמד זוכה הוא הלוקח משעת מכירה, והביא דברי בכאן בטעות. והשיב כי מה שאמרתי במכר כל נכסיו שגגה רבתי היא שמתוך דברי נכר /ניכר/ דעמד חוזר שאמרו במוכר כל נכסיו (דעמד) [כעמד] חוזר דש"מ שחילק כל נכסיו, ואינו, דחילק כל נכסיו כל היכא דעמד מתנתו בטלה ממילא, ומכר נכסיו ועמד נהי דיכול לחזור בו כי היכא דהדר ביה בהדיא אבל ממילא לא. ואני אומ' שגם אלו מדברי נביאותיו /נבואותיו/ ומנין הכיר זה בדברי, שאין בזה רמז בדברי כלל.
עוד כתוב בקונדרסו שאני אמרתי בהקדיש כל נכסיו ומכר כל נכסיו שאם עמד חוזר דוקא [עמד], אבל לא עמד אינו חוזר. וכתב שזה טעות +עיין סמ"ע חו"מ סי' רנ, ס"ק יא, ובקצות החושן שם, ובנתיבות המשפט סי' רנה, ס"ק ב, שנחלקו במחלוקת זו של הרא"ה והרשב"א+ דכללא הוא דכל דעומד חוזר חוזר במתנתו, ואינו צריך לומ' במכר דהוי כזבין ולא איצטריכו ליה זוזי +כתובות צז, א.+ ואני אומ' שאלו דברים תמהים /תמוהים/, מה ענין מכר דשכיב מרע ואיתנהו לזוזי לזבין ולא איצטריכו ליה זוזי, ההיא בשמכר לשם דבר ידוע +וכן כתב הרמב"ם מכירה, פי"א הל' ח+ ולא איצטריכו ליה זוזי, אבל שכיב מרע לא נתחדש בו שום דבר. והאי דאמ' דכללא הוא, אני אומ' שאין למדין מן הכללות +ערובין כז, א+ ואינה עסק לזו, שלא נאמרו דברים (אלא) [אלו] במי שאינו זוכה מן הדין אלא בתקנת חכמים ולאחר מיתה, אבל מי שזוכה מן הדין נהי דאם עמד חוזר משום אומדן דעתא הא לא עמד אינו חוזר דכתנאה הוא, והגע עצמך אלו הקנה במתנת בריא מעכשו והתנה שאם עמד יהא יכול לחזור בו, כלום יהא [יכול] לחזור בו בשלא עמד, הא ודאי פשיטא דלא, אף אלו כיוצא בזו (בהקדש) [בהקדיש] ומכר דמדינא מהנו אלא דאומדן דעתא הוא דאם עמד חוזר, והיינו טעמא דאין חזרתן של אלו כמחלק נכסיו באמירה, התם עמד בטל ממילא, ואידך בעו חזרה בהדיא בין בהקדש בין במכר.
עוד כתב בקונדרסו ומה שכתב +הרא"ה בתשובתו המקורית+ בשם הרמב"ן ז"ל במקדיש שאם עמד חוזר ואם לא עמד אינו חוזר. תלה ברבי' ז"ל בוקי סריקי, ואדרבה בפי' כתב שחוזר בהקדשו בשלהי גט פשוט +בחדושיו לב"ב קעד, ב, סוף ד"ה מקמי+ וכו'. ואני אומ' שהעיד עלי עדות שאינו אמת שלא בראיה ושלא בידיעה, ומה זו ראיה עלי אם רבי' כתב בהפך, וכמה דברים נאמרים מפי הרב לתלמיד והוא לא כתב כן, ואף בדברי רבותי' ז"ל אמרו +ראה ע"ז לה, ב, חולין לב, ב, קטז, ב+ כאן קודם חזרה כאן לאחר חזרה ומשנה לא זזה ממקומה, ובהרבה דברים אירע כן לפנינו, והריני כותב ענין זה היאך הוא היה: מעשה באדם אחד שהפקיד אצלו, ואח"ך חלה וצוה על נכסיו מחמת מיתה והקדיש פקדון שביד' כולו או מקצתו, ומת מאותו חולי, ועד שלא מת חזר בו מאותו הקדש, ובאו יורשין לתבוע אותו פקדון, ונסתפק כיון שלא עמד אם יכול לחזור בו, ורצה לדון עמי בזו כמו שהאדם דן עם תלמיד', והבאתי לפניו חדושין (שלו) [שלי] והראתי לו שכך כתבתיה והנאהו הדבר והודה לדברי. ובוחן לבות ית' יודע כי האמת אתי והוא יוציא לאור משפטי. אמנם אינו ענין לדון לנדון שלפנינו, אך המשיג חפץ בהתגלות לבו.
עוד כתב בקונדרסו: [וכתב] +הרא"ה בתשובתו המקורית+ ואחר שזכינו שהקדש מחיים זוכה זכינו בנדון שלפנינו באומר נכסי לבתי ואם תמות בלא בנים הרי הן הקדש שמחיים זכה בהן הקדש ומעולם לא נראו ליורש נכסיו. וכתב ואני +אלה דברי הרשב"א+ אומ' לא זכה בדין זה ולא בראיותיו אלא שהוא [מרחף] בין העולמות, דבאומר נכסי לפלו' ואם מת יחזרו נכסים להקדש אי אפשר לומ' שמעכשו חל ההקדש שהרי נתנו לראשון עד שימות, ואפי' אמ' להקדש אם ירדו גשמים או אם תצא חמה שאי אפשר לומ' שמעכשו חל ההקדש (שאי) [ואי] אפשר לומ' שיהיו הקדש מעכשו, וכל שאמ' אם תצא חמה וכן אם מת פלו' אינו חל מעכשו, וכדמוכח שלהי פ' מי שאחזו +גטין עו, ב+ והאריך בזה. ואני ג"כ רוצה להאריך בה ולבררה, דהא מילתא בעיא (צלותא) [צילותא] ואנן קי"ל דמתנת ש"מ מדינא לא מהניא לאחר מיתה אלא דרבנן שויוה כירושה ועשו מקבל המתנה כיורש, והיינו דבעי' שיהא מקבל מתנה זוכה לאלתר לאחר מיתתו דהתם שויוה כיורש ראשון, הא כל היכא שיהא שם הפסק בכדי שיהא לו פנאי ליורש לירד בנכסים שוב אין מקבל מתנה זוכה, (דבטל בהו שנותן) וכיון שכן ש"מ היאך יכול להקנות בתנאי והא כל תנאה לא זכי ביה אידך עד דמקיים תנאה, ופי' הרב ר' יהוסף הלוי ז"ל בן מיגש ז"ל דלא בעיא /מיבעיא/ באומ' נכסי לפלו' יורשי ואחריו לפלו' דכבר קדמו הראשו' שהוא היורש, אלא אפי' באומ' לאחר זמן פלו' נכסי לפלו' היורש קודם, וכיון שכן היאך אפשר דמקניא מתנת ש"מ בתנאי ובפי' מצאנו אותה בי"ט +ביצה כ, א+ בההוא לישנא דאמרו ולישקול ד' מאה זוזי אי נסיב ברתי', ומורי רבי' מפקפק בה בחידושי' ומעלה אותה בספק, אבל פירשו בזה דש"מ מתוך שהדבר ברור לכל וכן הוא יודע בדבר שאחר מיתתו נתרוקנה זכותו לאחרים, והוא כשנותן כונתו ודעתו להוציא מיד אותם אחרים כונתו ג"כ לחול /שיחול/ משעה שאפשר לחול, וכיון שאין עיכוב במתנתו אלא מחמת קיום התנאי דעתו לכשיתקיים התנאי שיחול משעת מיתה והרי זה כמפרש, ולכשנתקיים התנאי ההקדש זוכה בהם למפרע וזוכה בפירות, וכן אתה דן בהקדש כשתולה התנאי בלאחר מיתה מתוך שאין אדם מוציא דבריו לבטלה להקדש דהוא כשמתקבל שכר מן (הקדש) [ההקדש] והקדש זוכה באמירה דעתו של זה בקיום מעשיו וזוכה בו מחיים. וכן אתה דן בכל דבר (שהוה) [שהוא] מקבל שכר ממנו כגון מכר נכסיו, שאם מכר נכסיו על תנאי דבידוע הוא דבאחר מיתה כיון שמקבל שכר ממנו והדבר ברור דבשעת קיום התנאי אין בידו למכור (ומאי) [ודאי] דעתו על שעה זו, ולא דחויי (מאחינא) [מדחינא] לך אלא תלמוד ערוך קאמינא לך, דאי לאו מהאי טעמא מתנת ש"מ בהקדש למאן דאמ' עמד חוזר היכא דלא עמד לא מהניא דהוא /דהוה/ ליה כאם מתי, והקדש כיון דלא זכי בירוש' לא זכי במתנה דלאחר מיתה כדפרישנא, אלא ודאי דהקדש כיון דבאמירה הוא זוכה והוא שכיב מרע והוא מתנה במיתה דעתו ודאי שיחול משעת דבורו, וכן אתה דן במכר כל נכסיו אחר שמן הדין הוא קונה וקנינו (קברים) [קיים]. וכן דנת מכירות בין בבריא בין בשכיב מרע לאלתר הן חלות (וקו) והוא שכיב מרע והוא מתנה במיתה דעתו ודאי כשאר קניות דחיילן משעת מעשה, ואין צריך לומ' במתנה בתנאי דהוי ודאי לאחר מיתה, אבל מתנת ש"מ שכתוב בה קנין כיון שרוב מתנות של ש"מ בלא קנין ותקנו חכמים [דמהנין] (דמהניאן) וחיילן לאחר מיתה חוששין שמא זה הנותן אין דעתו להקנות אלא כשאר רוב מתנות של שכיב מרע ודוקא לאחר מיתה ולא אפשר בקנין דאין קנין לאחר מיתה, וכן גיטו באם מתי אומדן דעתא הוא דלא בעי דחאיל /לאלתר/ מאלתר משעת נתינת וכי מאית תהוי פנויה למפרע ונמצא שנשתמש בפנויה.
עוד כתב בקונדרס: והיאך אפשר שהוא הקדים את הבת להקדש ואתה אומ' /שיקדם/ שתתקדים ההקדש לבת, אלו דברים שלא מצאו מקום לחול בלב ואין להם שום מקום וישוב במחשבה ואפי' לא היה לנו ראיות בסתירתן ע"כ. ואני אומ' אלו דברים היאך עלה במחשבה לכתבן וכי הוא תלוי [במחשבה], בדין המתנה הוא תלוי שהוא הקנה לבת כדינה לאחר מיתה והקנה להקדש מחיים, ונמצא ההקדש מאוחר בדיבור ומוקדם בהקנאה, וכי אין לנו כיוצא בה מי שאמ' נכסי לפלו' ואם מת הרי הם מעכשו לפלו' וקנו מידו על השני הרי השני מאוחר בדיבור ומוקדם בהקנאה. על כל פנים נמצאו דבריו דברים בטלים ואינם כדאי להשיב עליהם.
עוד כתב בקונדרסו: ולא עוד אלא שאני אומ' למפרש הזה מי הביאך לכלל דברים אלו כדי שיעמד כח הקדש, ומה בכך אם יבטל וכי אנו אחראין להקדש, ע"כ. ואני כבר כתבתי מי הביאני לזו.
עוד כתב בקונדרס וכשאתה מחזר אחר זכות ההקדש למה אין אנו מעמידין דין זה, הנה באומדן הדעת שאין האב רוצה שתפיל עצמה ליד גבאי כי אכלי עניים את שלה. ע"כ. ואני אומ' כיון דקי"ל +קדושין מט, ב+ דברים שבלב אינן דברים, אם אומדן [זה] חזק כל כך להפקיע דין זה ולהפקיע זכותו של הקדש, בזה אין לי להשיב אלא שהיה הוראת שעה שלא כדין ושלא כהלכה. הנה נשלמו דברי תשובותיו, ויצא מהן נקי ואין לו בהם הנאה של כלום +כלשון הש"ס פסחים כב, ב.+ ונצרפו ונתלבנו דברי אין עיף ואין כושל בהם, כלם צדיקים ומזן אל זן מפיקים, ואור להם כאור נוגה הולך ואור. תם.
ואני עתה באתי לדקדק בקיצור כמנהגי על דברי תשובתו. ותחלת דבר ראיתיו מתלבט במה שאמרו בדין הקדש דאמירתו לגבוה כמסירתו להדיוט +קדושין כח, ב+ אם הוא כמסירה ממש אם לאו, ואמ' דלאו כמסירה ממש דא"כ אין שאלה בהקדש. ואני אומ' על דברים אלו שנפלאו ממני, מה הועיל זה החכם כשאין זה כמסירה ממש ויש שאלה, מ"מ כל היכא דליכא שאלה הקדשו הקדש וחייל מחיים ומוקדם לזכות הבת, ומעולם לא נראו נכסים אלו ליורש, כמו שכתבתי בתשובתי בארוכה.
עוד כתב מה ראו חכמים לומ' הוא סבר יש לה הפסק ורחמנא אמ' אין לה הפסק, אטו אנן מדינא אתינן לה, אנן בכל דברי שכיב מרע לאו מדינא אתינן לה אלא מן התקנה וכדי שלא תטרף דעתו עליו עשאום כאלו הקנה באחת מדרכי הקניות הגמורות בבריא ואפי' היה אפשר לו להפסקה [להפסיקה] במעכשו ובקנין, (ועשה) [ועשו] דבריו כאלו קנו מידו מעכשו כדי לקיים דבריו של שכיב מרע, ע"כ, והאריך כמנהגו. ואני אומ' אם אין יסוד אין בנין, ואני רואה יסוד זה קו תוהו ואבניו אבני בוהו, שכל דברים אלו אינן כלום, שאם כדבריו שעשו חכמים לשכיב מרע כאלו הקנה באחת מדרכי הקניות שלא תטרף דעתו א"כ גבי גר מ"ט אמור דלא מהני משום דליתה בירושה ואין אנו רואים כאלו הקנה באחת מדרכי הקניות, אלא [אלו] דברים בטלים וכבר השבתי עליהם למעלה בארוכה. אבל עיקרן של דברים דמתנת ש"מ כירושה שויוה רבנן ומטעם ירושה אמרו דמהניא, דאלו מדין מתנה מתנה לא אפשר דמקניא לאחר מיתה, הילכך כל היכא דאתו ליה ליורש מעיקרא בטל כחו של נותן.
עוד כתב אלא תשובת דבר זה על כרחינו דכל שנתן למי שראוי ליורשו ורוצה שיזכה בהם מדין ירושה ולא חזר בו נמצא אותו ראשון הראוי לירש זוכה בהן מדין ירושה ואי אפשר לזה לתת לאחר מה שאינו שלו, והרי זה כאלו מתנה בשל אחרים, ובלשון הזה כתב הרב ן' מיגש ז"ל וז"ל והא דאמרינן לאחר מיתת פלו' יורש יירש פלו' כל נכסי הוה ליה כמאן דאמ' לאחר מיתת פלו' יירש פלו' כל נכסיו שאין משגיחין בדבריו שאין [הוא יכול] לצוות ולהנחיל בשל אחרים, ע"כ, והאריך בזה, ובסוף כתב ובודאי אלו רצה האב לחזור במתנת הבן רשאי דכל שאלו עמד חוזר חוזר במתנת', אבל אם לא חזר בו אלא שרוצה שזה יירש ואח"ך תפסק ירושתו אי אפשר. ואני אומ' הרבה בדברים בטלים ודברים שאינם אמת על הדרך שהביאם, שכל הדברים לרב ן' מיגש ז"ל הם בלא קנין, ולר' יוחנן בן ברוקה לענין ש"מ לדברי הכל במתנה בלא קנין ומורישו כדרך ירושה למימרא דחיילא לאחר מיתה ולאו מקמי הכי כלל, וכל היכא דנותן לאחר בכי האי גוונא כלומ' במתנת ש"מ דחיילא נמי בהאי שעתא לאחר מיתה הירושה,, +כאן הניח הסופר חצי עמוד חלק, וחבל על דאבדין+ שבשתא ואגב ריהטא ליכא עיונא, שאלו דברים שבמעט עיון נגלה סתירתם שמעולם לא אמר לה הפסק אלא בשניהם במתנת ש"מ דתרויהו לאחר מיתה או שניהם במתנת בריא ובמעכשו וכמו שפי' הרב אלברצלוני (עז"ל) [זצ"ל] כששניהם בקנין כמו שכתב גם הוא דלא אתי האי שבמתנה מפיק מהאי שבירושה, אלא דהאי דירושה זכי בכל דוכתא, אבל ליורש במתנת ש"מ ובדיבור דלא חיילא אלא לאחר מיתה דנחלה קריה רחמנא ולמקבל בקנין ובמעכשו אלו דברי' נראית סתירתן שאי אפשר שהרי מקבל המתנה זכה בהם בחיי הנותן, ובשעת מיתה לא היו נכסים אלו שלו ולא נראו מעולם ליורש, והרב רבו ר' יונה אשר שתה מי מעיני רבותינו ז"ל חולק בכל אלה וכתב בבריא היאך בדיבור בעלמא בלא קנין דקנין בלשון ירושה לאו כלום הוא שאין קנין חל לאחר מיתה ואלו,, +כאן הניח הסופר חצי עמוד חלק, וחבל על דאבדין+ מקני להו ומתנת ש"מ דברי הכל לא חיילא אלא לאחר מיתה דלא אפשר ליה בדיבורא לאקנויי מחיים, ודברי הכל באומ' אם מת [יהא] לפלו', מעכשיו קאמ' ליה, כלומר משעת מיתתו של נותן, דבתר הכי לא אפשר שכבר נתרוקנה זכותו מן הנכסים. וכבר נתבאר זה כל הצורך.
אלו הן תשובותי אני אהרן הלוי על ההשגות שעשה החכם על תשובתי.
וכתב מורי הרב ר' יום טוב ז"ל בזה וזה לשונו:
ומה שנראה לי בדין הזה דהקדש ודאי מחיים חל באמירה כיון שהוא ככתוב ומסור מחיים, דרבנן בתקנתא דש"מ ליפות כח מתנותיו וצואותיו (בא) [באו] ולא לגרוע שיהא הקדש דשכיב מרע [גרע] מהקדשו מחיים, אלא דבהקדיש כל נכסיו ודאי אמרינן דאדעתא דמאית הוא, תדע דאי לא מאי מבעיא לן בהקדיש טפי (וערמינן) [ומדמינן] ליה למכר כל נכסיו, אלא משום דדמו אהדדי שיש בו חלות מחיים, ומהאי טעמא הוא דחייל מחיים ולאו משום דליתיה בירושה דהא הקדש [לענים] (לעניים) איתיה בירוש' ע"י משמוש נחלה, ועוד דנראין לי [הדברים] דמסתיין דיהא נותן כירושה. ומיהו כשאומ' אם לא יהא כך וכך יזכה ההקדש אינו במשמע שיזכה ההקדש מחיים אלא כשאר תנאין דעלמא, דהא קי"ל כי האומ' שור זה הקדש אם לא אעשה כך שהוא קדוש [אם] לא יעשה. ויש אחת בדברי מורי הרשב"א ז"ל שלא השיב עליה מורי הרב הלוי נ"ר, דאפי' אם תמצא לומ' דסתם מקדיש חייל מחיים מ"מ כשנתן בתנאי דאם אינו מקדיש אלא לאחר התנאי כההיא דאם ירדו גשמים, וכי תימ' דשאני הקדש דכיון דלפום דעתא דמורי הלוי נ"ר לא אפשר למזכי לאחר מיתה אית לן למימ' דהוי כאומ' מעכשו דאפי' באומ' אם, אם כן נאמ' כן בגט דלא אפשר דחייל מחיים כלל, ושמא נאמ' דלא דאמו דגבי גט אדם מוציא דבריו לבטלה אבל בהקדש אינו מוציא דבריו לבטלה, וזה צריך לראיה. +עיין ר"ן בנדרים כט, ב, שמשמע דאמירתו לגבוה כמסירתו להדיוט והוי כמעכשיו ממש וחייל ההקדש מיד. ועיין שו"ת ר' עקיבא איגר סי' קמו ד"ה ובאם, שבדבר זה נחלקו הרשב"א והרא"ה. ועיין נמוקי יוסף בהלכות נדרים שם על הרמב"ן, שמביא מחלוקת זו בשם הריטב"א כמו שהיא לפנינו, ושם פירש מחלוקתם.+
עכ"ל מכתיבת ידו.
ועוד מצאתי שם לשון זה.
צ"ת +צריך תירוץ+ אם אין הטעם אלא כדי שלא תטרף דעתו למה לא אמר שמא לא תגמר מתנתו מחיים כעין של תורה בהקדש, ולימרו דאומדן דעתא הוא שאינו נותן אלא לאחר מיתה או אם יחזור בו, אלא ודאי זה לראיה שעשאוה כירושה, וצ"ת ש"מ שנתן באמירה מעכשו למה לא אמרו שזוכה כדי שלא תטרף דעתו והיאך נאמ' שזוכה לאחר מיתה והוא אמ' בפי' מעכשו.
זה לא היה מכתיבת ידו.
וגם עוד מצאתי בדף אחר.
תמה גדול כיון שהוא אומ' דלא בעינן גר משני צדדין אלא שאם המוריש גר אינו נותן לישראל הראוי לירושה למה נאמ' כן שאם המקבל גר אינו זוכה אפי' מישראל כיון דליתיה בירושה, דאסבה טעמ' דמתנה כירושה במקבל שייכא טפי כדאמרינן הואיל ומתו יורשה, ולישנא דאמ' כל דליתיה בירושה טפי משמע דקאי ארב מרי מדקאי אאיסור אבוה.
ע"כ מצאתי.
@שו"ת הריטב"א סימן פ
שאלה זו נשאלה לפני הרב ר' אשר זצ"ל. +הוא הרא"ש, ונמצאת בתשובותיו כלל ז, סי' ג. ואיני יודע למה הובאה כאן.+ עוד ילמדני קהל שמטילי' חרם אם זה תלוי ברוב, אם מועטין יכולין למחות, ואם נלך בתר הרוב אפי' אם הוא בדבר (בממון) [דממון] והעשירים הם המועטין.
תשובה קהל שמטילין חרם אם הוא על עסק ממון הולכין אחר הרוב הממון /בממון/ כההי' דשיירא המהלכת במדבר ועמד עליה גייס לטורפה +ב"ק קטז, ב תוספתא ב"מ, פ"ח+ דמחשבין לפי ממון הכא נמי כיון שהחרם הוא לצורך ממון הולכין אחר רוב ממון ולא יתכן שרוב נפשות שנותנין מיעוט המס יגזר חרם על העשירי' כפי דעתם. ע"כ דבריו. ת"ם.
@שו"ת הריטב"א סימן פא
שאלה הא דאמ' רב נחמן +ב"ב נט, ב+ ולסתום לאלתר הוי חזקה שאין עשוי אדם שסותמין אורו בפניו ושותק, אם (בא) [בעל] החלון סתמו ולמחר רוצה לפתחו, אם יוכל שכנו למחות בידו ולומ' לו כבר מחלת זכותך כדעת המעמידים +רמב"ם שכנים פ"ז, הל' ז, ומשום מחילה והרשב"ם שם ד"ה שאין אדם סבור אפילו בלא טענה משום דהויא הודאה דשלא כדין החזיק מעיקרא+ דברי רב נחמן בלא טענה, או יוכל לומ' לו אפי' לדברי אלו כשסתמתי להנאתי סתמתי שהייתי צריך לסתמו באותה שעה, ועתה אני חוזר (ופתחו) [ופותחו] ולא אמ' רב נחמן אלא כשסתמוהו אחרים בפניו ושתק. עוד הודיעני אם יש הפרש בדין זה בין פירץ פצימיו ללא פירץ או לא. עוד תודיעני דעתך אם כדברי [האומרים] הא דאמ' רב נחמן בטענה (זו) או כדברי המפרשים אותה אפי' שלא בטענה.
תשובה +קטע מתשובה זו הביא ב"י בקצור בחו"מ סי' קנד+ כך אני מקובל מפי מורי הרב ז"ל שכל החזקות דוקא בטענה הן באין ואין הפרש בין חזקת שיש בה חסור קרקע לחזקת שאין בה אלא שעבוד קרקע בלבד וכן דעת רבותי' צרפתים /הצרפתים/ ז"ל +כן כתב בשמם הרב המגיד שכנים פי"א, הל' ד וע"ש בדעת הרמב"ן ועיין נמוקי יוסף פ' השותפין דף ז ד"ה אחזיק לשופכי.+ ויש להם ראיות חזקות וא' מהן בפ' לא יחפור +ב"ב כג, א, ועיין תוס' שם ד"ה והא+ בגמ' אם לקחו ואפי' פחות מרובע הרי הוא בחזקתו, ולדעתם דעתי נוטה, וכ"ש בזה שכשאתה סותם אורו בפניו אבד ממנו כל דירתו שאתה מושיבו במחשכים ובית בלא אור אינו שוה כלום, וכן כתב ר"ת ז"ל בתשובה לרב בעל העטור ז"ל וז"ל ותמה על עצמך בית שסותמין (אורה) [אורו] אינו שוה כלום ויהא תלוי במחילה מתוך שתיקה שלא אמ' אדם (כלום) [מעולם], אם יהיו כל חכמי ישראל בכף מאזנים על דבר זה ככפיפה שאין לה אזנים ויכריעם קטן מהם. ומ"מ לענין זה שסתם הוא בעצמו (אינו כך נאמן) נראין הדברים שאפ' בא (שכרו) [שכנו] בטענה (כטענה) אתה מכרת אותו שעבוד ולכך (סתמתיו) [סתמתו] אינו נאמן שלא אמרו אלא שסותמין אורו בפניו +עיין נמוקי יוסף ד"ה ולסתום, שכתב: וכל שכן דאם הוא עצמו סתמו ואולי לא ראה דברי רבינו.+ ומה שטוען להנאתי (סתמתיו) שבאותה שעה סתמתיה טענה יפה היא ואפי' לדברי (מעמידים) [המעמידים] דברי רב נחמן בלא טענה אפשר לומ' כן דכשזה סותם וזה שותק יש הוכחה שהוא מוחל על זכותו שהרי ראה שזה סותם בפניו כדי לאבד זכותו ושתק, אבל כשהוא בעצמו סותם אין כאן הוכחה של כלום שיהא מוחל ומסלק זכותו משם, אלא לצורך שעתו [סתם], וזה שטוען שמחמת סילוק שעבוד סתם אינו בריא בכך, וזה (הסתם) [שסתם] היאך נטען עליו שמחלו עד [שיביא] ראיה בכך וכדתניא +ב"ב יב, א, שבת קמו, ב+ דפתח סתום יש לו ארבעה פצימין ואם [פרץ פצימיו והלה] בא בטענה (ופרץ פצימיו בזה) [שמחל שעבודו] הדעת נוטה שאבד זכותו שאם סתם לשעה מפני מה פרץ פצימיו, ואין אדם עשוי לפרוץ פצימיו אלא [אם] כן בדעתו לסלקו משם לעולם, וכיון שזה בא [בטענה] לאלתר (בטענה) הויא חזקה וכדאמ' בפ"ק דבבא בתרא +דף יא, ב+ היה סתום ובא לפותחו אין בני מבוי מעכבין עליו אמ' רבא ל"ש אלא [שלא] פרץ פצימיו אבל (לא) פרץ פצימיו [וכו'] אין לו ארבע אמות. וצריך אתה לדעת שאם לא פרץ פצימיו ונפל המחלוקת ביניהם שזה אומ' אתה מכרת לי סילוק שעבוד זה ואני סתמתיו, וזה אומ' לא כי אלא סתמתיו מדעתי לשעה, בעל החלון [נאמן] שהוא היה מוחזק ואינו יוצא מחזקתו (אלא) אע"ג שנסתם אלא א"כ סתמוהו אחרים, ולפי' זה (אומ') [האומ'] שהוא סתמו בפניו עליו הראיה וההיא נמי דבית סתום וההיא דהיה סתום ובקש לפותחו אין בני מבוי מעכבין עליו דייקין הכי בהדיא.
@שו"ת הריטב"א סימן פב
שאלה נסתפקת בתקנות העיר שאין כתוב בה ועל כל הנלוים אלינו, הבא אחרי כן הוא חייב לנהוג בהם בכח השבועה אם לאו.
תשובה הדברים האלו סתומים ולא ידעתי אי זה ענין התקנה, אם (נשבע) [נשבעו] שלא יעשו הם דבר פלו', או שלא יהיו מכאן ומכאן, או שלא יהיו לאחרים בכן וכן. לא כתבת אלי לשון השבועה אם אמרו איש ממנו לא יעשו כך או אחד מבני העיר מיושבי העיר, לפי' איני יכול להשיב עליו לפי שיש חלוקים רבים (בעניינים) [בענינים] אלו, לכשתעמידיני /לכשתעמידני/ על ברור השאלה אכתוב לך דעתי בע"ה.
@שו"ת הריטב"א סימן פג
גם מה שכתבת שמצאת באותו סדור הפרש בברכת נשואין בין אלמון שנשא אלמנה לבחור שנשא בתולה דאלמון שנשא אלמנה ברכה אחת בלבד מברכה (שצרכו) [שברכו] הזקנים לבועז. זו לא שמעתי מעולם ואין לו זכר בגמ' כלל, אדרבה יראה מדין הגמ' בהפך מזה וכמו שכתבת גם אתה, (דאם) [דהם] כשאמרו +כתובות ז, ב+ מאי מברך הוה להו לפרושי לאלמון שנשא אלמנה כן ולבחור שנשא בתולה כן, כמו שחלקו ביניהם במספר ימי הברכה והשמחה כך היה להם לחלוק בנוסח הברכה והברכות, ולא ראיתי לאחד מן המחברים שכתב כן ולא ראיתי מי שנהג כך, ומעשים בכל יום בארצנו בפני הגדולים אשר היו לפנינו שמברכין לאלמון שנשא אלמנה שבע ברכות ולא שמעתי לשום אחד מהם שמיחה בדבר כלל, ואין מניחין פשטן של דברי הגמרא ומעשים בכל יום שנהגו בהם בפני הגדולים ותופשי' דברים שלא (למעט) [בטעם] ולא ידענו להם שרש ועיקר, ולא נודע מי בעל דברים (או לאו) [אלו].
@שו"ת הריטב"א סימן פד
שאלה ראובן היה חייב לשמעון מנה, ונתן ראובן זה לאותו שמעון מנה ואמ' לו תן מנה זה ליהודה בעל חוב של לוי (בנו) [בני] וקבלה שמעון דרך שתיקה ועכבו לעצמו מחמת אותו מנה שהיה חייב לו, וכשבא יהודה ותבע ממנו אמ' לו לא זכיתי בו מחמתך אלא מחמת חובי. הדין עם מי, מי אמרינן שתיקה כהודאה דמיא +יבמות פז, ב, ב"ק כ, ב, ב"מ לז, ב+ או לא בכל כי האי.
תשובה +תמצית שו"ת זו הביא ב"י בחו"מ סי' נח מחודש ג בשם הרשב"א, והעתיקה כולה מהר"א ששון בתשובותיו סי' רכז, וזה לשונו: ואני בעניי מצאתי התשובה הזאת כולה,,, בקובץ תשובות הרשב"א ז"ל מכתיבת יד,,, לפי שהיא בלתי מודפסת ולפי דעתי קובץ זה נאמן יותר, כמו שכתבתי במבוא.+ הדין עם שמעון, שאע"ף שאמ' לו ראובן להוליכו ליהודה שיזכה +עיין שני הפירושים שכתב הש"ך בחו"מ סי' פג, סק"ב ומכאן ראיה לפירוש הראשון, שאפילו באומר תן מנה זה ליהודה, דהוי כזכי, יכול לומר לעצמי זכיתי+ בו ליהודה כיון שקבלו הוא בשתיקה והיתה לו מלוה אצל ראובן יכול הוא לומ' אני זכיתי בו תחלה לעצמי, דומיא למה שאמרו +ב"מ ט, ב+ היה רכוב על גבי בהמה וראה את המציאה [ואמר לחברו] תנה לי נטלה ואמ' אני זכיתי בה זכה בה, ואקשינן בה (לעולם) [לעולא] דאוקי פלוגתא דר' אליעזר ורבנן דמי שליקט את הפיאה בעשיר שליקט לעני אבל בעני לעני דברי הכל קונה, ואי אמרת מעני לעני דברי הכל זכה לו מני לא רבנן ולא ר' אליעזר (ופריך) [ופריק] מתני' דאמ' תחלה, כלומ' בשטען המגביה שהגבהתיה לא לזכות בה לעצמך כמו שאמרת נטלתיה אלא תחלה נטלתיה לזכות בה לעצמי, אלמא אין אומרין שתיקה כהודאה דמיא בכל כי האי גוונא. ועוד מדתניא בפ"ק דקדושין +דף יג, א+ אמ' לה (נכסים) [כנסי סלע זו] שאני חייב ליכי וחזר ואמ' לה התקדשי [לי בו] בשעת מתן מעות רצתה מקודשת לא רצתה אינה מקודשת ואוקימנא [רצתה] דאמרה אין לא רצתה דשתקה משום (שיכול) [שיכולה] לומ' היא אין שקלי ודידי שקלי, וההיא לכאורה כשחזר ואמ' לה לא לפרעון אני נותנו אלא לקדושין ואפי' הכי אמרינן דכל שקבלתו סתם אינה מקודשת דיכולה היא לומ' אין שקלי ודידי שקלי ולא לקדושין שאמרת, אע"ף שנראה שהרמב"ם ז"ל +אישות פ"ה, הל' יב, ועיין מ"מ שם בשם הרשב"א+ פירשה לאותה בענין אחר. עוד מההיא דאבימי בריה דר' אבהו בפ' הכותב +כתובות פה, א+ דהוו מסקי ביה זוזי בי חוזאי שדרינהו ביד חמא בריה דרבה בר אבוה אזל פרעינהו א"ל הבו לי שטר' אמרו ליה סיטראי נינהו, ואסיקנא דכל שפרעם שלא בפני עדים נאמנים לומ' סיטראי נינהו, וההיא לכאורה בשאמ' לו אבימי שקול שטרא, וכשהזכיר לקבל השטר בשעת הפרעון היא מדאמ' להו לבסוף הבו לי שטרא, ואפי' הכי יכולין לומ' סיטראי נינהו כלומ' לא לשם פרעון אותו השטר שאמרת קבלנום אלא לפרעון אותן שהוא חייב מצד אחר בעל פה, ומגו דקאמ' התם לומ' שהם נאמנין לומ' שהוא חייב להם בעל פה מצד אחר, שאלו פרע בפני עדים לא היו נאמנין שחייב בעל פה מצד אחר, אבל כל זמן שמביא ראיה שחייב לו מצד אחר אפי' פרעם בפני עדים יכולי' לומ' לא לשם חוב זה שאמרת אלא לשם אותן שחייב מצד אחר בעל פה קבלנום.
@שו"ת הריטב"א סימן פה
שאלה +שו"ת זו נמצאת בשו"ת הרשב"א ח"ב, סי' קד, והביאה ב"י בקצור בשמו בחו"מ סי' יג מחודש ט. ועיין בספר גט פשוט, כללים, כלל א, שתמה על תשובה זו, שלא חשיב רוב אלא מתוך כולו, שזה נגד מה שכתב הרשב"א בסי' רנג וסי' תריג, שיחיד ורבים הלכה כרבים אע"פ שלא נחלקו הפוסקים פנים אל פנים. ולפי קובץ זה לא קשיא מידי, שתרי גברי נינהו וליכא למרמינהו אהדדי.+ ראובן ושמעון שהיו מתעצמים בדין וביררו להם עשרה אנשים לראות בדינם ולעשות ביניהם הן דין הן פשרה, ונשבעו שניהם לקיים עליהם כל אשר יגזרו ויקבלוהו, וגם [אם] לא יסכימו (לדעת אחד) [לדעה אחת] שילכו אחר הרוב כדין תורה, ובין כך ובין כך נסתלק בו אחד מהם ולא רצה להיות עמהם באותה ברירה ולא לומ' דעתו (באותה) [באותו] ענין. תודיעני אם ראובן חייב לקבל עליו מה שיאמרו התשעה הנותרים או רובם, או אחר שנסתלק האחד בטל הכל ויכול ראובן לומ' אלו היה שם העשירי שביררתי אולי היה מראה פנים לזכותי יותר מהם.
תשובה דבר ברור הוא זה שאלו (היו) העשרה הנבררים לדין אם נסתלק האחד נתפרדה חבלה /החבילה/, ולא עוד אלא אפי' אמר איני יודע אינן יכולין לדון ולגמור הדין על פי הנותרים, שאין הולכין אחר הרוב אלא כשרבו המזכין על המחייבין או המחייבין על המזכין מתוך משא ומתן של כולם, אבל כשהמיעוט איננו לא אומרין שאלו היה שם אותו האחד שמא היה מראה [טעם] (הטעם) להפך כל מה שהסכימו הרוב [ויודו הרוב] בכך, וכן כשהאחד אומ' איני יודע [דתנן +סנהדרין כט, א+ אפילו שנים מחייבין או מזכין ואחד אומר איני יודע] יוסיפו הדיינין. וכן אם נסתלק האחד אינן יכולין לחתוך השנים את הדין, וכמו שאמרו שם בפ' (הזהב) זה בורר לו +שם /סנהדרין/ ל, א, בשינוים+ גמרו את הדבר מיכתב היכי כתבי' ר' יוחנן אמ' איש פלו' זכאי איש פלו' חייב ר' שמעון בן לקיש אמ' פלו' ופלו' מזכין ופלו' מחייב מאי ביניהו איכא ביניהו לשלומי מנתא דידיה למ"ד זכאי משלמי למ"ד פלו' ופלו' מזכין לא משלמי. ומקשינן ולמאן דאמ' (זכאין) [זכאי] משלמי ולימרו ליה אי לאו את בהדן לא סליק דינא. ודברים אלו פשוטין הן לענין הדין וה"ה לפשרה, דמ"ש, ואין רוב בכל מקום אלא רוב (הכל) [הבא] מתוך הכלל מתוך משא ומתן, אבל רוב הנפרד מתוך הכלל ודנין או שמין או בוצעין לעצמן שלא מתוך משא ומתן עם הכלל או שלא במעמדן לא עשו ולא כלום. וכבד /וכבר/ דנתי כן במקומנו.
@שו"ת הריטב"א סימן פו
שאלה +שו"ת זו נמצאת בשו"ת הרשב"א סי' תתקיא בשינוים קלים, ויותר באורך בח"ה סי' קמז. ואם יורשה לי לשער הייתי אומר, שסגנון כזה נראה לי שהביא אותך לידי שאלה זו מה שראית לא מצאנו אותו להרשב"א כלל, ורגיל הוא בפי רבנו, כגון לעיל סי' כב. אך בעיקר נאמן בעיני כ"י זה, כי בנו של רבנו הוא שאספו, כמו שכתבתי במבוא.+ כמה טפחים שיעור האמה.
תשובה נ"ל שהביא אותך לידי שאלה זו מה שראית לרב בעל העיטו' +שער א, אות ח, חלוקת קרקעות+ ששיער ד' אמות שמונה זרתות, ואין דבריו נכונים בעיני במקום זה, דהא אמ' רבא בריש פ"ק דעירובי' +ערוכין /צ"ל: ערובין/, ג+ משמיה דרב נחמן אחד זה ואחד זה באמה בת ששה טפחים כלומ' אחת אמת מבוי ואחד אמת סוכה ואחד אמות כלאים וה"ה לכל שאר האמות שארז"ל, וכדתניא בבריתא כל אמות שאמר' [חכמים] באמה בת ששה טפחים ובלבד שלא יהו מכוונות רשב"ג אומ' כל אמות שאמרו חכמים בכלאים באמה בת ששה וקאמרי דלרבא מדקאמ' רשב"ג בכלאים מכלל דת"ק כל שאר אמות דעלמא קאמ' שהן באמות בת ששה ורשב"ג נמי לא בא למעט אלא אמת יסוד ואמת סובב כלומ' דמזבח דכתי' +יחזקאל מג, יג+ ואלה מדות המזבח באמות אמה אמה וטפח וחיק האמה ואמה רחב וגבולה אל שפתה סביב זרת האחד, פי' ואלה אמות המזבח יש באמות דעלמא אמה מאלו וטופח, כלומ' ששאר האמות בנות ששה ואלה של מזבח אין בהן אלא חמשה טפחים, ולפי' הקרן שיש בו אמה כלומ' חצי אמה כנגד זה הצד וחצי אמה כנגד זה זרת רחב בצד האחד פי' המודד מאמצע זרת נמצא בכל הקרן ב' זרתות לומ' שחצי אמה זו אינה [אלא] כזרת בלבד אלמה זה שהיא בת חמשה טפחים הם שני זרתות +עיין תוספתא כלים בבא מציעא פ"ו, הל' ד, שזרת האמורה בתורה חצי אמה של ששה טפחים וכן כתב רבינו גרשום בבכורות לט, ב, ד"ה בש"א ועיין ר"ש כלים פי"ז, מ"ח ושבלי הלקט הלכות ציצית.+ אבל שאר אמות דעלמא שהן בנות ששה האמה הן שני זרתות וטופח ונמצאו ארבע אמות עשרה זרתות פחות טפח.
@שו"ת הריטב"א סימן פז
שאלה +גם שו"ת זו נמצאת בשו"ת רשב"א סי' תתקיב.+ בית שער שאין בו אלא כשמנה זרתות וממנו נכנסין ויוצאין שני השותפין לבתיהן, אם יש בו דין חלוקה או לא כיון שאם יחלק לא ישאר לכל אחד כדי להכניס משאו, או אם יש בו דין גוד או איגוד.
תשובה אע"ף שלא שמענו שיעור לבית שער מסתברא שאין בכי האי גוונא דין חלוקה ק"ו ממה ששנינו +ב"ב יא, א+ כל שיחלק ושמו עליו חולקין ואם לאו אין חולקין, שגם על השם לבד חששו ק"ו לתשמיש. ועוד הינו טעמא דד' אמות של פירוק משא וכענין ששנו בתוספתא +ב"מ פי"א הביאוה הרי"ף והרא"ש בפ"ק דב"ב+ מי שיש לו פתח במבוי אין בני מבוי כופין [אותו] לעשות דלת למבוי שיכול לומ' רצוני שאכנס בחבלתי על כתפי עד פתחי, וכ"ש שאין בו דין גוד או איגוד +וכעין זה כתב ב"י חו"מ סי' קעא מחודש ז בשם הרשב"א+ שלא ימכור זה חלקו ויפרח באויר, וכן הדין בד' אמות של פירוק משא שאין בהם דינא דגוד או איגוד, וזה פשוט.
@שו"ת הריטב"א סימן פח
פסק במותב תלתא כחדא הוינא אנו ב"ד חתומי מטה כשעמד לפנינו פלו' בר פלו' מורשה פלו', ותבע לפלו' בר פלוני, פלו' רוצה שתחלוק עמו אותן הבתים שנפלו בירושה לאשתו ולאשתך מצד אביהן, והביא ראיה פלוני הנזכר שאותן הבתים היו ידועות לחמיו. השיב פלו' הנז' אותן הבתים (נתנם) [נתנום] לי חמי וחמותי בחייהם והם כלם שלי ואין (לך) [לי] לתת לך מהם מאומה לפי (שהחזקה) [שהחזקתי] בהם ג' שנים ואבדתי שטר המתנה, והביא עדים שהחזיק באותן הבתים ג' שנים רצופות ביום ובלילה. והוציא פלו' שטר שאותן הבתים (נתנם) [נתנתם] חמותו לאשתו ולאחותה אשת פלו' בחייה בתוך אותם ג' שנים שהחזיק בהם פלו'. טען פלו' המורשה ואמר דבר ידוע הוא שאין השותפין מחזיקין זה על זה בשום קרקע בעולם אלא כשיש באותו קרקע דין חלוקה +ב"ב מב, ב וכן פסקו הרי"ף והרא"ש כרבינא וכן כתב הרמב"ם טוען ונטען פי"ג, הל' ח.+ אלו הן טענותיהן בקצרה. ואנו ב"ד חתומי מטה הלכנו לבתים לראות אם יש בהן דין חלוקה, (ומיהו) [ומצאנו] ב' בתים קטנים עומדין כמין גם ולפניהן חצר אחד קטן, ומדדנו החצר וראינו שאי אפשר בשום פנים בעולם לתת לכל אחד ואחד ארבע אמות על ד' אמות בחצר ויהיה לפנימי דרך להכנס לחצרו ולביתו אם לא יעבור בחצר חברו, ומאחר שהוא כן נמצא שאין באלו הבתים דין חלוקה מאחר שאין בחצר ד' אמות על ד' אמות לכל אחד ואחד מהם כדתנן בפ"ק דבבא בתרא +יא+ אין חולקין את החצר עד שיהא בה ד' אמות לכל א', כלומ' ד' אמות על ד' אמות. וזה שכתבנו שאם היה בחצר ד' אמות על ד' אמות לכל א' וא' מהם שיהיה בה דין חלוקה ולא אמרנו שנתן תחלה ד' אמות לכל פתח ופתח אין זה אלא לדעת רבי' משה ז"ל +רמב"ם שכנים פ"ב, הל' א+ שיראה מדבריו דהא דאמרינן אמ' ר' יוסי אמ' ר' יוחנן ד' אמות שאמרו חוץ משל פתחים אין זה אלא בחצרות של כפרים וזוכין בחצר מחמת הבתים, אבל בחצרות אחרות שזוכין בהם מחמת עצמן שלא מחמת הבתים מאחר שיש בהן דין חלוקה [חולקים]. אבל לדעת המפרשים האחרים דסבירא להו דהאי (ממירא) [מימרא] דר' יוחנן (איתר) [איתה] בכל חצר שבעולם כ"ש שאין באלו הבתים דין חלוקה. וא"ת נראה אם יש בחצר ג' אמות וחצי ברוחב וחמש אמות באורך לכל אחד ואחד מהם ויבא בזה השיעור קרקע בתשבורת כמו שיהיה בארבע על ארבע בקרוב ויותר ונאמר שיש דין חלוקה בחצר לדעת רבי' משה ז"ל, י"ל דזה אינו כלום דעל כל פנים ארבע אמות ברוחב בעינן וזה מפורש בהלכות הרב אלפסי ז"ל +דף יא, שכתב: ואע"ג דאיכא עשר אמין באורכא אי ליכא בפותיא ארבע אמות לית בה דין חלוקה.+ וא"ת עוד נחלק הבתים ותשאר החצר בשותפות, י"ל (אם) [גם] זה אי אפשר דסוף סוף ישאר בחצר דינא דגוד או איגוד וכשיגוד אחד מהם לא יהיה לחברו דרך להכנס בביתו /לביתו/ וצריך לפרוח באויר וזה ג"כ מפורש בדברי רבי' מאיר הלוי ז"ל +יד הרמ"ה ב"ב שם אות קלו ד"ה ושמעינן+ שאין חולקין את הבתים עד שיהא (בהם) [בחצר] דין חלוקה. ועוד יראה לנו שאפי' היה בחצר דין חלוקה לא תועיל (בפי') [לפלוני] חזקה מאחר שהאלמנה (חמותה) [חמותו] נתנה הבתים לשתי (בנותיו) [בנותיה] בתוך ג' שנים שהחזיק אין (לו) [לך] בהם מחאה (פלו') גדולה מזו שהדבר ידוע הוא שהיה לאלמנה בבתים זכות מחמת כתובתה והיה לו להזהר בשטרו, וראיה לזה הא דגרסי' בפ' חזקת הבתים +ב"ב ל, ב+ ההוא דאמ' מאי בעית בהאי ארעא א"ל מפלו' זבנתה ואכלית שני חזקה א"ל והא נקיטנא שטרא דזבנה לי מארבעי שנין וכו', על כן אנו אומרי' שלא תועיל לפ' חזקתו ויעשו ביניהם דינא (דאיגוד) [דגוד] או איגוד.
@שו"ת הריטב"א סימן פט
פסק דין. שנים +דמאי פ"ו, מ"ח+ שקבלו שדה באריסות או שירשו או שנשתתפו יכול הוא לומ' טול אתה חטים שבמקום פלוני ואני חטים שבמקום פלו' וכו' אבל לא יאמ' לו טול אתה חטים ואני שעורים טול אתה יין ואני שמן. נראה מכאן +עיין פירוש המשניות להרמב"ם בנדפס, והוא מהדורא קמא, אבל במהדורא אחרונה חזר בו מפירוש זה וכתב, שכל המשנה היא לענין איסור והיתר, וכשאומר: טול אתה חטים ואני שעורים, הרי הוא כמוכר את הטבל ואם כן אין ראיה ממשנה זו לכאן+ שיכול לטעון שותף לחבירו שרוצה בכל מין ומין, ומינה לגוד או איגוד בשני דברים שוין אע"ף שכל אחד אינו ראוי לחלוק חולקין זה כנגד זה, אבל בשני מינין שאינן שוים אם כל אחד אינו ראוי לחלוק אין כופין +עיין ב"ב יג, ב+ זה את זה לחלוק זה כנגד זה.
@שו"ת הריטב"א סימן צ
פסק דין. (ישראל ממונו) [משכונו] של גוי אצל ישראל, שמעתי מפי מורי נ"ר הרב ר' שלמה +כיוצא בזה כתב הרשב"א בשו"ת ח"ג סי' רל, הובאה בב"י יו"ד סי' קסח קסט ועיין בשו"ת מהר"מ מרוטנבורג סי' תשלז+ שישראל הבא למשכן ואמ' של גוי הוא נאמן ומותר להלוות עליו ברבית שעד א' נאמן באיסורין +גטין ב, ב, חולין י, ב+ ומותר ליטול מידו, [הרבית, ואם בשעת הפרעון אמר של ישראל הוא אינו נאמן], שאין אדם משים עצמו רשע +יבמות כה, ב, כתובות יח, ב, סנהדרין ט, ב, כה א+ מפני שהוא (עבר) [עובר] על לאו +ב"מ עה, ב+ דלא תשימון עליו נשך +שמות כב, כד+ וחייב מלקות, וכל שחייב מלקות פסול לעדות +אולי יש ללמוד מכאן, שסובר רבינו שלא אמרינן אין אדם משים עצמו רשע אלא בעבירה שנפסל לעדות מחמתה, ועיין תומים, כללי מגו, ס"ק קה וקצות החושן חו"מ סי' לה, סק"ד+ כדאמרינן (או בשל ישראל האחר אסור ליקח ממנו רבית) ארבעין +סנהדרין כו, ב+ בכתפיה וכשר. אבל אם המלוה יודע באמת שהוא שלו [או של ישראל אחר אסור ליקח ממנו רבית].
@שו"ת הריטב"א סימן צא
פסק דין. הבא לערער מן הלקוחות או מן היורשין אין צריך לקיימו +עיין רשב"ם ב"ב קנה, א ד"ה נעשה גדול והגהות מיימוני מלוה ולוה פי"ד בשם ראב"ן וכתב הרב המגיד מלוה ולוה פי"ד, שרוב המפרשים פסקו כר"נ (כתובות יט, ב): אמרינן להו זילו קיימו תנאייכו וחותו לדינא+ אלא כשבעל דבר טוען בבריא (כלווה) [כלוה] גופיה ומוכר (הנותן) [ונותן] גופייהו, והביאו ראיה דתנן בפ"ק דגטין +דף ב, א+ המביא גט אין צריך לומ' בפני נכתב ובפני נחתם ואע"ף שאינו מקויים מחזקינן זו במגורשת וגובה כתובתה מן הלקוחות דתנאי כתובה הוא.
@שו"ת הריטב"א סימן צב
פסק דין. ראובן שמכר שדה לשמעון במנה והיה שוה מאתים אין אונאה שם, וכן פסק רבי' האלפסי ז"ל +הרי"ף ב"מ לדף נו, וכל הלשון שלקמן הוא לשון הרי"ף שם+ אבל ר' יוחנן אמ' אם היה דבר מופלג יש בו אונאה +ירושלמי כתובות פי"א, הל' ד+ וליתיה, והביא ראיה דליתיה דהא חזינן לרב נחמן דהוא בתראה דסבירא ליה אין אונאה לקרקע (וכולל) [כלל] ואפי' שוה מנה במאתים, דאמרינן [בענין] דינא דבר מצרא +ב"מ קח, א+ זבין (במאתי) [במאתן] ושוויא מאה [סבור מינה] דמצי א"ל לתקוני שדרתיך ולא לעוותי ואין לו אלא מאה (ועוד דהא) [וכו' עד אמרי נהרדעי] משמיה דרב נחמן אין אונאה לקרקעות כלל, ועוד דגרסי' בפ' האיש מקדש בו ובשלוחו +קדושין מב, ב+ [אמר רבא אמר רב נחמן האחים שחלקו וכו']. ועוד אמרינן בבבא קמא +דף יד, ב+ שוה כסף מלמד שאין ב"ד נזקקין אלא לנכסים שיש להם אחריות מאי נינהו קרקעות (ומאי) [מאי] משמע אמ' רבא בר עולא דבר השוה כל כסף מאי היא קרקע דאין לו אונאה, שמעינן מהני כולהו דאין לקרקע לא אונאה ולא ביטול מקח והא דר' אמי ור' יוחנן (ליתיה) [ליתה] דקי"ל כרב נחמן דבתרא הוא והלכתא כותיה דרב נחמן [בדיני]. +וכן פסק הרמב"ם בהלכות מכירה פי"ג הל' ח.+
@שו"ת הריטב"א סימן צג
פסק דין. אלמנה שהיה לה בית (אחת) [אחד] ומתה, והיו לה ג' אחיות וירשו (אותה) [אותו] הבית, ומכרו השתים חלקם, והשלישית נתנה חלקה לבנה הקטן, אין ממנין לו אפוטרופוס ליתן חלקו (לכל אחד ואחד) והביאו ראיה מדאמרינן בגיטין +דף נב, ב+ שאפוטרופסין [אין] רשאין לדון ולחוב ולזכות בנכסי יתומים.
@שו"ת הריטב"א סימן צד
+שלושה קטעים אלה אין להם קשר זה עם זה.+ שאלה יעקב היה לו בן ומתה אשתו ואח"ך נשא אשה אחרת וכו' הרי היא כתובה בקונדרסי' הרב הגדול מורינו אלאשבילי, עשה התשובה אבדתי השאלה, ולא מצאתי אלא זה. ראובן טען שנתן זכותו ללוי ואין להם לפסוק את הדין שלא בפניו ושמעון טוען דיש להם לפסוק על פי הטענות הראשונות דלא עדיף לוי מגברא דאתי מחמתיה הודיענו הדין עם מי.
תשובה תחלת כל דבר אני אומ' שכבר ידעתם שאע"ף שב"ד קובעים זמן לראובן להביא כל ראיות שיש לו להביא עד אותו זמן ולא מצא בתוך הזמן ומצא לאחר הזמן כל זמן שמביא ראיה סותר את הדין שזו היא ראיה (ראשונה) [אחרונה] שאין (הלוה) [הלכה] כרשב"ג דמה יעשה זה שלא מצא ראיה תוך זמן ועכשו מצא ואפי' התפיס זכותיה בבי דינא ואמ' אי לא אתינא עד זמן פלו' ליבטלן זכוואתי דאסיקנא בנדרים פ' ד' דבטילן זכותיה הא אם +כאן הניח הסופר עמוד וחצי חלק+,,, נדון +קטע זה נכפל לעיל בשלימות סי' כג+ כטועה בדבר משנה כי דבר מבורר הוא בפ' זה בורר שאפי' בזמן שקבעו,,, הטענות כדת וכהלכה מקבלין ראיותיו ואפי' לאחר הזמן כל זמן שלא אמ',,, ואין לו ראיה וכ"ש בזמן שקבעו זמן שלא כדין שהרי קבעוהו קודם שקבעו אותו פחות משלשים יום ובפירוש שנינו בענין זה אמרו לו כל ראיות שיש לך להביא עד ל' יום מעתה לפי שורת הדין אנו באין לדין יש לב"ד לקבל ראיותיו וטענותי',,, דין ביניהם כפי הראיות והטענות אם תהא המתנה שנתנה רחל ללאה קיימת ואם לאו ע"כ.
@שו"ת הריטב"א סימן צה
/סימן זה מורכב במקור משני סימנים, החל מהפסקה השלישית מתחיל סימן צה, ב/ שאלה +שו"ת זו נכפלה לעיל סי' לה ושם ציינתי מה שיש לציין.+ במי שלוה מחבירו מנה בשטר עד זמן ידוע ונתחייב לו בדרך קנס אם לא יפרענו לזמן פלו' שהוא חייב לפרוע קנס ידוע לכל מי שירצה המלוה ע"כ. ואמרת כי השיב הרשב"א ז"ל בתשובה שיש בזה מלוה רבית, ואםיש (מה) [הפרש] בין המתחייב למלוה או לכל מי שירצה המלוה.
תשובה נפלא אני מן הדבר ההוא כי אני זה כמה שנים ראיתי לו ההפך, ומ"מ הן שיכתוב כן דעתי הוא שאין באחד מהם משום רבית כלל שאין כאן אגר נטר לי אדרבה אלו (נודע) [פרע] לו בזמנו אין עליו תוספות חיוב, ולא חייב אותו המלוה בזה אלא כדי שיפרענו בזמנו ולא יפרע אלא הקרן, וכן מתברר ממשנת הלוהו על שדהו שבפ' איזהו נשך וממשנת מי שפרע מקצת חובו שבפ' גט פשוט, דוק ותשכח, וכן פי' הרא"ה ז"ל וכן כתוב משמו כמו שכתבתי (לפני) [לפניו] בשני מקומות אין לזוז ממנו לפי דעתי.
ולענין +גם תשובה זו נכתבה לעיל סי' לו ושם ציינתי מה שטעון ציון+ האשה שלותה דעתי כדברי הראשונים שנאמנת בשבועתה ועל הבעל להביא ראיה שלא לותה שהרי חיובו ברור וכיון שכן היא בריאה /בריא/ והוא שמא היא נאמנת וקרוב לזה לאותה שאמרו בירושלמי בכל היכא דאהן ידע ואהן לא ידע משתבע אהן דידע ושקיל וגם זו קבלתי מרבי' הרא"ה זלה"ה וכתובה אצלי משמו במסכת כתובות ומצוה לומ' דבר בשם אומרו ע"כ.
@שו"ת הריטב"א סימן צו
שאלה +קיצור שו"ת זו הביא ב"י באה"ע סוף סי' קנד בשם רבינו.+ ראובן נשבע שבועה בתורה לתת גט לאשתו ובלבד שיקיימו לו תנאים שהתנה עם קרובי אשתו, זה היה הלילה, וביום מחרתו נתחרט הבעל ולא רצה לגרש כי לא קיימו כל (תנאו) [תנאיו] וברח, עמדו קרובי האשה ונתרעמו ממנו ממאתים זהובים ורצו לתופש' וגם שמו משמרת בביתו מאת האדון, ובו ביום כשראו קרובי ראובן ונתייראו מן ההיזק אשר יעלה לו [הפצירו בו ועשה הגט], ובשעת נתינה נפל הגט מיד הבעל לארץ כי לא הגיע ממנו לידה, והעומדים שם אמרו לאשה לאחוז בגט ולהגביהו מן הארץ, ואחד מקרוביה לקחו ומסרו בידה, והנה קראו שמה בארור כל מי שיוציא לעז על הגט, ולסוף ט"ו יום קם הבעל והתיר החרם שלא יוציאו לעז ואמ' כי לעז ר"ל שקר אבל לומ' האמת בגט טוב הדבר כדי שלא יאכילו איסור לישראל, (ואמרו) [ואמר] כי הגט הזה פסול מפני שנתנו באונס, ואע"ף שבטל מודעא לא היה יכול לעשות דבר אחר כי היה ירא מפני האריות מחמת התרעומת והמשמר עודנו בביתו עד שנתן הגט, ואמ' +יבמות קיב, ב, גטין מט ב+ האיש (שאינו) [אינו] מוציא אלא לרצונו, ועוד פסול הוא מפני שנפל לארץ ואינו גט עד שיגיע לידה [דאמר +שם /גיטין/ עח, ב+ רב חסדא] גט בידה ומשיחה בידו אם יכול להביאו ולנתקו אצלו [אינה] מגורשת ואם לאו [מגורשת וכו'], עתה כשנפל לארץ היה נח לבעל כמו לאשה [כי] בתוך ד' אמות (שלה) [שלו] היו שניהם [והויא] מגורשת ואינה מגורשת. קרובי האשה יש להם שטר חתום בעדים [כי לפני מתן] הגט בטל הבעל מודעי וגם עדי מסירה. והבעל יש לו עדים מן האונס [שהיה קודם] שהתחילו לכתוב הגט, ועוד עדים שנפל הגט ארצה, וטוען כי קרוב שלה [שלקחו מן הארץ] ונתנו בידה לא עשאו הוא שליח לגט זה ודמי למאי דאמרינן +כתובות כב, ב+ שנים אומרים נתגרשה ושנים אומרים לא נתגרשה לא תנשא, ושכחנו טענה כי הגירושי' באונס לפי שנשבע לגרש ולא [יפטר מן השבועה עד] שיתן הגט, ורבי' פרץ ז"ל כתב בהלכות הגט שלו מי שנשבע ליתן גט צריך (שיאמ') [התרה] קודם שיתן [הגט] שלא יהא זה דומה לאונס.
[תשובה] זו אינה טענה לפסול הגט בדיעבד משני (טענות) [טעמים], חדא שלא מצינו שיהא חשוב אונס בגט אלא באונס הבא לו שלא מעצמו +תשובה זו נעלמה ממהר"י בן לב ח"ג סוף סי' נד, שכתב: והריטב"א כתב בתשובה (לקמן סי' קעח והביאה ב"י אה"ע סי' קסה) מי שנשבע לחלוץ,,, איברא דאפשר לומר שאין מביאין ראיה מדבריו, לפי שהוא ז"ל סובר, כפי מה שנראה מדבריו, דאפילו אונס שאדם מביא על עצמו קרוי אונס ובזה רבים חולקים עליו. ונראה שלא קשו דברי רבינו אהדרי /אהדדי/, ששם מיירי כשב"ד כופין אותו מחמת השבועה, וכאן הוא כופה עצמו לקיים שבועתו, או שיש לחלק בין נתחרט ללא נתחרט, ועיין מה שהביא בשם רבינו בשטמ"ק ב"מ סא ד"ה שכן.+ אבל שבועה זו שהוא קורא אותה (טענה) [אונס] הוא הביאה על עצמו שהרי מרצון נפשו חייב עצמו בשבועה לגרש (ולפי) [לפי] שגמר (דעתו) [בדעתו] לגרש על כל פנים [ונשבע] לזרוזי נפשיה, ואם נתחרט אחר שבועה ואינו מגרש אלא מחמת' היה לו לבקש צד להיות נקי משבועתו או לגלות דעתו או למסור מודעא בכך. ומה שכתב רבי' הרב ר' פרץ ז"ל לפי דעתי לא כתב אלא שצריך כן לכתחלה לעשות גרושין ברורים לא שיהא הגט פסול בזה בדיעבד, וכמו שכתב שם בהלכות ההם דברים הרבה דרך חומרא ולמעשה מובחר, וכן נראה מלשונו שכתב כאן כדי שלא יהא נראה לאונס, הרי שלא כתב רבי' שיהא זה אונס וזה נראה ברור, וכמדומה לי שכך דן הרב ז"ל וכן הסכים, ועוד כי לפי מה שנראה מדברי שאלתך זה המגרש לא (אמ') [גירש] מפני אונס קנס השבועה כי הוא לא נשבע לגרש אלא אחר שישלימו לו כל התנאים שלו והוא גירש קודם שישלימו אותן. אבל מה שטען המגרש שהגט היה באונס לפי שקרובי האשה נתרעמו ממנו ממאתים זהובים אם לא יגרש (ורצה) [ורצו] לתופשו והאדון ג"כ שם משמר בביתו עד שיראו קרוביו מן הנזק והפצירו בו וגירש מפני זה, זה ודאי אונס הוא (שפוסלה) [שפוסל] (מאת גט) [את גט] +כאן הניח הסופר חצי עמוד חלק+
@שו"ת הריטב"א סימן צז
,,, +נראה לי שזוהי פתיחת דברי רבינו לרבינו דן, שלקמן, וכן נראה מסוף התשובה, שם חוזר הוא על ביטויים כגון אלו.+ פני מהביט תמונותיו, ואשמור מלבוניה במחיצה הקיצונה ממחיצותיו, אבל מה אעשה וכמורא שמים חביב עלי לשמור מצותיו, אני +על דרך הכתוב קהלת ח, ב+ פי מלך שמור על דברת מוסר תהלותיו, אענה אף אני חלקי שלמדתי מתרומות רבותי, (וארצם) [וארצה] לפני פניו (דעותיו) [דעותי], לא (כמורא) [כמורה] הלכה ולא כמכריע, (כך) [רק] כתלמיד החוזר תלמודו לפני רבותיו, כי התלמוד על הדרך הזה מיוסד אשיותיו, להיות התלמיד לפני רבו מציע הצעותיו, ואף כי בסוף אין הלכה כתלמיד במקום הרב במלחמותיו, לכן אמרתי אקרב לגבי דהנא ואדהן +כלשון חז"ל שבועות מז, ב+ שמן משחת קדש משיחותיו, אספק חבל בחבלו ומשיחה במשיחותיו +כלשון חז"ל שיר השירים רבא א+ כי שכרי הרבה מאד, והאלקים יכפר בעד ארקפתא (וקטן) [נקטן] ביד ריחא (איתליה) [איתלי] לן ביד +ראה זבחים צו, ב וגירסת הערוך ערך ארקפט, עיין שם בשם הירושלמי+ ע"כ.
זה אשר השיב לרב ר' דן +הוא ר' דן האשכנזי ונזכר לעיל סי' מ וסי' מג+ נר"ו לטליטלה. דן רבי' דן שיחיה כי אין סומא נעשה שליח [צבור] מיהא דאמרינן בפ' ראוהו ב"ד +ר"ה כט, א+ כל שאינו מחוייב בדבר אינו מוציא הרבים ידי חובתן, וסומא אינו מחוייב בדבר כדמוכח בפ' החובל +ב"ק פז, א, /וכן/ קדושין לא, א+ גבי רב יוסף, ואפי' היה מחוייב בדבר מדרבנן לא (אפיק) [מפיק] אחריני, דלא קי"ל כר' יהודה +מגילה יט, ב+ דמכשיר בקטן לקרות את המגלה מהאי טעמא אע"ג דהוי דרבנן, וכן (כתב) [מהא דרב] (רב) אחא בר' יעקב +פסחים קטז, ב+ דהא דאמרי' אתי דרבנן ומפיק דרבנן הני מילי בזמן בית המקדש אבל בזמן הזה לא דכל דתקון רבנן בתפלה כעין דאוריתא תקון, ועוד (מיהא) [מהא] דתנן בפ' הקורא את המגלה +מגילה כד, א+ (פותח) [פוחח] פורס על שמע ואינו עובר לפני התיבה. +כן נוסחת הרי"ף שם. ושם בחדושי אנשי שם בשם מהר"ם: בסדר המשנה שלפנינו גם באשר"י אינו כתוב,,,, וכן בס"י העבירו על זה קולמוס. ובדקדוקי סופרים כתב שגירסא זו ברי"ף ודאי מוטעית. ולא ראה שכן היא נוסחת ר' ירוחם בספר אדם נתיב יג, ח"א. וכן נוסחת מדרש תנחומא פרשת תולדות לפסוק, ויהי כי זקן יצחק.+ ועוד אמ' רבי' שיחיה שמצא בספר ישן סומא פורס על שמע ומתרגם ואינו עובר לפני התיבה אלא שהעבירו קולמוס על ואינו +עיין רש"י על הרי"ף שם, ונראה שכך היתה נוסחת הרמב"ם, כמו שכתב תפילה פ"ח, הל' יב: ונעשה שליח צבור, ולא היתה לפניו תיבת ואינו וכמו שהיה מתוקן לפני ר' דן ולא כמו שכתב הב"י או"ח סי' נג, שהרמב"ם מפרש שהוא הדין שיורד לפני התיבה+ ולא ידע מי הגיהו. ע"כ דברי הרב.
ואלו דברי תלמיד. אני כך קבלתי מפי מורי הרב ר' אהרן הלוי נ"ר דסומא פורס על שמע ועובר לפני התיבה, ואע"ף שבמסכת מגלה בכל הספרים שלנו לא הזכיר התנא אם עובר לפני התבה או אינו עובר, וטעמא דמילתא משום דסומא חייב בק"ש ותפלה מדרבנן, וכיון (דבברכת) [דברכת] ק"ש ותפלה בצבור דרבנן נינהו אתי דרבנן ומפיק דרבנן כדאמרי' בפ' מי שמתו +ברכות כ, ב+ גבי אשה בברכת מזון דאתינן לאוכוחי (דמיחייבה) [דמיחייבא] מדאוריתא מדקתני +תוספתא ברכות פי"ד+ באמת אמרו בן מברך לאביו ואשה מברכת לבעלה ואוקימנא כגון דאכל בעלה שיעורא דרבנן ואתי דרבנן ומפיק דרבנן, והא דלא קתני במתני' דמגלה גבי סומא ועובר לפני התיבה משום דלא איצטריך, דפשיטא ליה דכיון דפורס על שמע משום דאתי דרבנן ומפיק דרבנן הוא הדין (שעבר) [שעובר] לפני התיבה, דמאי שנא, דהא קטן כשם שאינו עובר לפני התיבה כך אינו פורס על שמע, (ובפותח) [ובפוחח] הוא דאיצטריך למיתני שאינו עובר לפני התיבה משום כבוד צבור, אבל גבי סומא לא איצטריך, ונקט פורס על שמע משום פלוגתא דפליג בה ר' יהודה לפי שלא ראה מאורות זו שיטת מורי נר"ו +וכן כתב רבינו בחידושיו למגילה כד.+ גם רבי' משה ן' מימון זצ"ל כתב כי הסומא נעשה שליח צבור +ראה הערה י"ג /לעיל ד"ה עיין רש"י על הרי"ף/.+ ואנכי עפר ואפר להכניס ראשי בין הרים גדולים, אלא דשקילנא וטרינא בשמעתא גופא משום (דבעינא) [דבעיא] צילותא טובא, דשמעתתא מירכסן +צ"ל: מרפסן, כבקדושין סג, ב+ בה וקהו (בהי) [בהו] קהייתא +רצונו לומר, שצריכין דקדוק, כביבמות קי, ב וכגירסת הערוך, ערך קה תניינא.+ דהא מההיא דפ' מי שמתו משמע להדיא לכולי עלמא דאתי מדרבנן ומפיק דרבנן (וההיא) [דההיא] אליבא דכולי עלמא איתמ', ואלו במסכת מגלה אפליגו ר' יהודה ורבנן גבי קטן דרבנן (דפסלי) [פסלי] קטן לקרוא את המגלה ור' יהודה מכשיר, וליכא +וכן כתבו התוס' מגילה יט, ב ד"ה ורבי ועיין חידושי רבינו שם ד"ה מתניתין+ למימ' (בההיא) [דההיא] בקטן שלא הגיע לחינוך דא"כ לא הוה רבי יהודה מכשיר ביה (כל) [כלל], (אלה) [אלא] ודאי בקטן שהגיע לחינוך היא ואפי' הכי פסלי רבנן ואע"ג דמגלה דרבנן ולא אתי דרבנן ומפיק דרבנן, ובהדיא תנן +ראה מגילה כד, א+ אין קטן פורס על שמע ולא יורד לפני התיבה עד שיביא שתי שערות, ור' יהודה איירי בסיפא גבי סומא ופליג ביה ולא פליג ברישא מכלל דמודה הוא בקטן, וקשיא אההיא דידיה דמגלה דמכשיר בקטן, ובמסכת סוכה אמרו +דף לח, ב+ גבי הלל שאם היה קטן (מקרא) [מקרה] אותו עונה אחריו מה שהוא אומ' שאין קטן מוציאו אע"ג דהלל דרבנן +ולא כרמב"ן, שכתב בהשגותיו לספר המצות כלל א דהלל דאוריתא+ כדאי' בפ' היה קורא בתורה +ברכות יד, א+ ובדוכתי אחריני, וההיא ודאי לא נצרכה אלא לקטן שהגיע לחינוך. ותו קשיא מההיא דפ' ערבי פסחים +פסחים קטז, ב+ דרב ששת ורב יוסף הוו עבדי סדרא דאגדתא ומפקי לאחריני ואמרינן משום דסברי דמצה בזמן הזה דרבנן [ואתי דרבנן] ומפיק דרבנן, ורב אחא בר יעקב דחי לה משום דכל דתקון רבנן כעין דאוריתא תקון ולא אוקימנא כלל בפלוגתא דר' יהודה ורבנן ולא מייתינן עלה חדא (מההיא) [מהנך] שמעתתא, ורואה [אני] כי רבי' דן נ"ר סומך על ההיא דפסחים ולמד משם לתפלה בזמן הזה דרבנן דכעין דאוריתא תקנוה ולא אתי דרבנן ומפיק דרבנן, ויאמ' הרב נ"ר דהיינו טעמא דהלל וק"ש ומגלה אבל בברכת מזון [לא אמרינן] הכי אלא דאתי דרבנן ומפיק דרבנן ואפי' לרבנן וכ"ש לר' יהודה, ומ"מ עדיין לא נתחוור לנו טעם יפה מה ענין לרבנן לחלק בין ברכת המזון ומגלה וק"ש ותפלה בענין זה, ומאי כעין דאוריתא שייך במגלה טפי מברכת מזון, אדרבה ברכת מזון דאית לה עיקר (דאוריתא) [מדאוריתא] שייך למימ' הכי טפי מהלל ומגלה, ויותר נראין דברי ר' יהודה דמכשיר במגלה דהיא דרבנן ופוסל בברכות ק"ש כעין ק"ש דאוריתא, אלא שהוקשה לנו לדברי ר' יהודה מה טעם הוא מודה בקטן שאינו פורס על שמע ועבדינן ליה כעין דאוריתא, וגבי סומא שהיה פקח ונסתמא הוא פורס על שמע, ולא חלק [אלא] בסומא מעקרו מפני ברכת המאורות ולפי שלא ראה מאורות מימיו, ועוד קשה לי בדברי רבי' נ"ר למה הוצרך לומ' דלא קיימא לן כר' יהודה דמכשיר קטן לקרוא את המגלה דהא אפי' תימא דקי"ל כר' יהודה במגלה הרי מודה בק"ש ותפלה שאינו מוציא את הרבים כדברירנא ממתני' דמגלה דלא פליג בה ר' יהודה. והנכון בעיני ביישוב השמועות הללו דודאי (בתל) [בכל] מידי דעקריה מדרבנן מאן דמחייב ביה לגמרי מדרבנן מוציא בו לאחרים ואתי דרבנן ומפיק דרבנן וכההיא דאמ' להדיא בפ' מי שמתו, אבל במידי דעקריה לגמרי מדאוריתא כגון מצה ומרור בזמן (בית) [שבית] המקדש קיים, וכל עיקר לא תקנוהו רבנן בזמן הזה אלא משום זכר למצוה של תורה כזו עשאוה כשל תורה +עיין גטין סה, א, שמתרץ במעשר בזמן הזה דרבנן ועיין בחידושי רבינו שם+ ולא אתי מי שהוא מחוייב מדרבנן אפי' בזמן בית המקדש ומוציא למי שהוא מחוייב מדאוריתא בזמן בית המקדש אע"ף שהוא מדרבנן בזמן הזה דכל דתקון רבנן כעין דאוריתא תקון, ועשו היוצאין בזמן הזה כאלו היו בזמן בית המקדש, וזה נראה טעם נכון וטעם כעיקר, ומעתה אנו צריכין לדון על טעם הקטן והסומא במגלה וק"ש ותפלה ונאמ' כי דבר ברור הוא דהקטן שהגיע לחינוך אינו מחוייב בעצמו בשום מצוה חיוב גמור אפי' מדרבנן +וכן כתב רש"י ברכות מח, א ד"ה עד שיאכל+ שהרי אינו בן דעת גמור ולא שייך לחיוביה, אלא שאנו מחוייבים עליו לחנכו במצות משום חנוך לנער על פי דרכו +משלי כב, ו+ ואין לחנוך הזה גבול מסויים אלא הכל כפי מה שהוא, כשיודע להתעטף או לנענע או שיודע לשמור את גופו וכדאמרינן בהדיא במסכ' סוכה +דף מב, א+ קטן היודע להתעטף אביו לוקח +עיין תוספות ערכין ב, ב ד"ה אביו+ לו ציצית וכו'. ועיין בכל המימרא ההיא ולא תמצא בה שום חיוב על הקטן עצמו אלא על אביו, וכן בכל מקום אמרו בלשון הזה שמחנכין אותו. וגם זה מדרבנן, דאלו מדאוריתא הרי קטן אוכל נבלות אין ב"ד מצווין להפרישו +שבת קכא, א, יבמות קיד א, גטין נה א+ ואפי' הגיע לחינוך, וראיה גמורה מההיא דאמרינן בפ' יוצא דופן +נדה מו, ב+ דאתינן למימ' דמופלא סמוך לאיש דרבנן מדאמרינן דקטנה שנדרה בעלה מפר לה ואי ס"ד דאוריתא היכי אתו נשואין דרבנן ועקרי נדרים דאוריתא ודחינן לעולם דאוריתא הוה ליה קטן אוכל נבלות ואין ב"ד מצווין להפרישו כלומ' ואיסוריה בקנמות מדרבנן, ואפשר דלא מחייב כלל וכי מחייב נמי חיוביא דידיה קליש ולא מיעניש עליה כלל, ואין החיוב הגמור אלא עלינו, דין הוא שלא יוצא ליה (לא) לא בק"ש ולא בתפלה ולא בשום ענין דאנן מחייבינן מדרבנן (ואפשר דלא מחייב כלל וכי מחייב נמי חיובא דידיה קליש ולא מעניש עליה לגמרי) ומענשינן עלה ואיהו לא מחייב חיוב גמור ולא מעניש ומפני זה מודה ר' יהודה בק"ש ותפלה והלל, ולא נחלקו אלא במגלה דסבר ר' יהודה דבהא חייבו רבנן לקטן שהגיע לחינוך חיוב גמור משום פרסומי ניסא ומפני שהיו (בספק) [בנס] ובגזרה כשם שחייבו מטעם זה לנשים +מגילה ד, א+ אע"ף שהיא מצות עשה שהזמן גרמא, ולפי' מכשירו (להכשירו) להוציא את הרבים ומשום דאתי דרבנן ומפיק דרבנן, ורבנן סברי דאפי' בהא לא חייבוה רבנן אלא חיוב חנוך בלבד כשאר מצות שלא חייבו אלא לנשים שחייבות מן התורה בכל לא תעשה שבתורה וחייבות ג"כ בקצת מצות עשה ועשו למגלה כאחת מהן משום פרסומי ניסא ולפי שאף הן היו באותו הנס וקי"ל כרבנן, וגם זה נראה טעם כעיקר. ומ"מ נשאר עלינו לדקדק מההיא דתניא בן מברך לאביו ואשה מברכת לבעלה דאוקימנא גם אשה בדאכיל בעלה שיעור' דרבנן ואתיא דמיחייבא בברכת מזון מדרבנן למפק לבעלה דמחייב השתא באכילה זו מדרבנן, והיה נראה דדיכותא אמרינן נמי גבי בן מברך לאביו דמיירי בקטן שהגיע לחנוך ואכל אביו שיעורא דרבנן ואתי דרבנן ומפיק דרבנן אלמא קטן ואשה שוין בענין זה, ויש לומ' דלעולם אנן לא אוקימנא בדאכל שיעורא דרבנן אלא באשה מברכת לבעלה דבדידה שקלינן וטרינן התם לברורי גבי נשים בברכת מזון אם חייבות בדאוריתא או מדרבנן, אבל גבי בן מברך לאביו כי היכי דשמעינן לה מעיקרא בבן גדול הכי נמי שמעינן לה בסוף, וכי תימ' א"כ מאי קמ"ל לומ' דבן גדול מברך לאביו, י"ל דהא קמ"ל דאע"ג דאין זימון ביניהם הוא מוציאו כעין שאמרו +ברכות מה, ב+ בסופר ובור סופר מברך ובור יוצא, ועל זה אמרו בסיפא דבריתא אבל אמרו חכמים תבא מארה למי שאשתו ובניו מברכין לו, ואי בתורת זימון למה תבא מארה על מי שבנו מברך לו שבא לחנכו ולהרגילו במצות, א"כ כל העולם במארה הם נארים, אלא ודאי כדאמרן. ועל כרחין הכי הוה שמעי' לה מעיקרא כדשמעינן לה למתני' גבי אשה בדאכל שיעורא דאוריתא ולבסוף לא הדרינן מהאי סברא גבי בן מברך לאביו, ואפי' אם באנו (ולדחוק) [לדחוק] ולומ' דכי גמרינן לבסוף דבעלה אכל שיעורא [דרבנן] דה"ה דמוקמינן בן מברך לאביו בדאכל אבוה שיעורא דרבנן ובבן קטן שהגיע לחינוך ומשום דאתי דרבנן ומפיק דרבנן כדפריש תלמוד' גבי אשה, יש לומ' דברכת מזון שאני דכיון דמאן דאכיל שיעורא דרבנן שחייבוהו חכמים בברכת המזון היא חומרא יתירה שהכתוב אמ' +דברים ח, י+ ואכלת ושבעת והם +ברכות כ, ב+ דקדקו עצמן בכזית, הפריזו ג"כ במדתם וחייבו בו את הקטן חיוב גמור, ואפי' לא חיבוהו חיוב יותר משאר מצות כדאי הוא להוציא את זה שחיובו הוא חומר גדול ולפנים משורת הדין, והם אמרו והם אמרו, הרי נתבררו שמעתתא ומתניתין דגבי קטן.
מעתה נחזור על הסומא, וכבר למדנו רבי' נ"ר כי רבותי' בעלי התוספות ז"ל +עיין תוס' עירובין צו, א ד"ה דלמא, ב"ק פז, א ד"ה וכן+ כתבו בענינו שלש דעות, כי יש מי שהיה סובר דסומא אפי' מדרבנן הוא פטור מן המצות ואפי' פקח ונסתמא, ויש מי שסובר דאע"ג דפטור מדאוריתא חיובי מחייב בזו מדרבנן דאע"ג דגבי נשים במצות שהן פטורות מן התורה כך הן פטורות גם מדרבנן וכדאי' בפ' מי שמתו בשמעתא דנשים חייבות בקדוש היום דבר תורה, התם שאני דהא איכא מצות עשה דמיחייבי בהו ונוהגות בהן, אבל בזה שהוא פטור מכל מצות עשה וכל מצות לא תעשה מדאוריתא אם אתה פטרו /פוטרו/ אפי' מדרבנן הרי אתה עושהו כגוי וכמו שכתב ר"ת ז"ל (ר"י) [ור"י] הזקן ז"ל, ואחרים אומרים דסומא מעיקרו שלא בא מעולם לכלל חיוב ולא היה סופו לבא בזה לא חייבו חכמים כלל אבל פקח ונסתמא, אין צריך לומ' אם נסתמ' אחר שהגדיל ונתחייב מן התורה בעודו פקח, אלא אפי' נסתמא בעודו קטן כיון שהיה ראוי לבא לכלל חיוב כשיגדיל חיובי מחייב מדרבנן במה שאפשר לעשות על פה, מעתה מכיון דחיוביה חיוב גמור מדרבנן שורת הדין דאתי [דרבנן] ומפיק דרבנן בכל (מידיה) [מידי] דעיקריה מדרבנן כגון ק"ש ותפלה, אבל לא במצה וכיוצא בה שעיקרן מן התורה בזמן הבית וחיובן בזמן הזה מדרבנן זכר לזמן הבית וכדכתיבנא לעיל. ומיהו קשיא לי היאך סומא נעשה שליח צבור בקבע להוציא את הרבים בזמן הזה לברך על שמע ולירד לפני התיבה, והלא אמת ויציב דאוריתא +ברכות כא, א+ משום אמת ממצרים דאית בה דחייב אדם להזכיר יציאת מצרים ביום ואע"ף שאדם יוצא בפרשת ציצית, והלא בעונותנו יש בזמננו זה כמה עמי האדץ /הארץ/ שאינם יודעים פרשת ציצית, גם פסוק ראשון דק"ש לדברי הכל דאוריתא ויש עמי הארץ שאין אומרי' אותו וסומכין +משמע שגם בקריאת שמע שליח צבור מוציא את עמי הארץ, ועיין מגן אברהם או"ח סי' נט, סק"ה+ על שליח צבור שאמרו בקול רם, גם עיקר תפלה חיוב יש בה מן התורה +וכן כתב הרמב"ם תפילה פ"א, הל' א אבל הרמב"ן בספר המצות, עשין ה, סובר שאין לה עיקר מן התורה ועיין רש"י תענית כח, א ד"ה הללו, שמשמע מדבריו שגם זמני התפילות דאוריתא+ כדאמרינן +ספרי דברים יא, יג+ ולעבדו בכל לבבכם זו תפלה, (והנסח) [והנוסח] שלה הוא מדרבנן ותקנת נביאים ואנשי כנסת הגדולה, ויש כמה עמי הארץ שאין מתפללין כלל וש"צ מוציאם, ומפני זה היה נראה לי לפי עניות דעתי כי רבי' דן שיחיה [דן] דין אמת לאמתו. +וכן דעת רבינו ירוחם בספר אדם, נתיב יג, ח"א. גם המאירי במגילה הזכיר שיטה זו. וכתב הרדב"ז בשו"ת ח"א סי' לט, שדעת ר"י יחיד בזה ולא מצא לו חבר. והנה נמצאו לו חברים. ועיין בחידושי רבינו למגילה כד, ד"ה סומא, שכתב: סומא פורס על שמע ומתרגם וג"כ עובר לפני התיבה. ואולי, כשכולם בקיאים או באקראי.+ כי בזמן הזה אשר בעונותנו נפישי עם הארץ אין ראוי למנות ש"צ קבוע לא לסומא מעיקרו ולא לפקח ונסתמא, וקרוב בעיני לומ' דתנא דמתני' להכי סתים לה סתומי דלא קתני גבי סומא שעובר לפני התיבה ולא קתני נמי שאינו עובר לפני התיבה, משם /משום/ דבמקום תלמידי חכמים הוא עובר ובמקום עמי הארץ אינו עובר, אבל בק"ש קתני דינא משום פלוגתא דר' יהודה, ועוד דבפורס על שמע שאינו אומ' אלא הברכות הראשונות +וכן פירש הרמב"ם בפירוש המשניות מגילה פרק היה קורא, שפורס על שמע הן הברכות שלפני קריאת שמע ולא כן כתב רבינו בחידושיו למגילה כג, ב ד"ה מתניתין+ ליכא שום חיובא מדאוריתא וליכא מידי למסרך ולמיחש. זהו מה שאני מציע לפני מורי הרב ר' דן שיחיה, ולפני רבותי וגבירי בני ישיבתו שישמרם האל ית', ממה שלמדתי מתרומות רבותי הרבנים שיחיו, וממה שדקדקתי מקוצר שכלי. ומורי הרב הגדול ובני ישיבתו בנפה טהורה שלהם יבורו אוכל מתוך הפסולת ויוציאו הדבר לאור. והאל ית' ברחמיו ישים מחשך לפנינו לאור ומעקשי' למישור +על דרך הכתוב ישעיה מב, טז+ ויביא לנו מורה צדק להורות לנו האמת והצדק אמן ואמן. ולך (אדני) [אדוני] ומורי הרב הגדול ולכל רבותי וגבירי הגבירים הרמים והנשאים החכמים הגדולים זקני טוליטלה עיר הקדש ואציליה וכל הסרים אל משמעתך ושומעי תורתך יטה כנהר חיים וכבוד ורב שלום עד בלי ירח כחפצם וחפץ עבד עבדי עבדיכם אנכי תולעת ולא איש יום טוב ב"ר אברהם נר"ו בן אלאשבילי.
@שו"ת הריטב"א סימן צח
+שבע שאלות אלו /צח, צט, ק, קא, קב, קג, קד/ אחת הן, והמעתיק הראשון חילקן, מפני שרבינו ענה עליהן פסקי פסקי על כל ענין לחוד.+ שאלת כי תובעים בני ראובן מבני שמעון כי אביהם צוה להם בשעת מיתתו וג"כ מצאו כתו' בפנקסו כי נשאר לאביהם הנז' סך ידוע שהוציא משלו על בני שמעון הנז' ועל נכסיהם כשהיה אפוטרופוס שלהם יותר על הנכסים שקבל מהם, ושיש לבני שמעון לפרוע להם. ובני שמעון משיבין שאין יודעים דבר מכל זה, וכי ראובן הנז' קבל מנכסיהם כפלי כפלים מכל זה.
תשובה דבר ידוע הוא כי תביעה זו אינה [אלא] תביעת מלוה על פה, ולפי' אפי' היתה תביעה זו טענת בריא כמו שטוענין בני ראובן ודהוה לבני שמעון למידע לא היה על בני שמעון בזה אלא שבועת היסת שאינם יודעים, לפי (זה) [שזה] כאומ' +ב"ק קיח, א, כרב נחמן ור' יוחנן+ לחבירו מנה הלויתיך או לאביך והלה אומ' איני יודע שהוא פטור, ואין עליו אלא שבועת היסת +וכן כתב רש"י, שם ד"ה פטור ועיין תוס', שם ד"ה רב נחמן.+ וכ"ש שתביעה זו באמת אינה אלא תביעת שמא כמו שטוענין בני שמעון, כי מה שאומרין בני ראובן כי אביהם צוה להם כך בשעת מיתתו אינה אצלי אלא טענת שמא. +וכן כתב הרמב"ם טוען ונטען פ"א, הל' ז. ולא כהראב"ד בהשגות שם. וכתב הרב המגיד, שכן הכריע הרמב"ן וכן כתב הר"מ וכן עיקר. וכן כתב עוד הרמב"ם שם פ"ד, הל' ה.+ ואפי' ראו שהלוה להם אביהם או שהוציא עליהם טענת שמא היא שהרי אפשר שנתפרע מנכסיהם, ואין ליורש טענת בריא בהלואת אביו אלא בטוען שהלוה הודה לאביו בשעת מיתתו שהוא חייב לו, או באומ' שראהו שהלוה לו ולא זז ממנו עד שמת ולא פרעו, כמו שכתבו גדולי רז"ל +עיין דברי רבינו בחידושיו לשבועות מב, ב סוף ד"ה חזקה+ על מחלוקת ר' אליעזר בן יעקב ורבנן במתניתא +שבועות מב, א, כתובות יח א, גטין נא ב+ דמנה לאביך בידי והאכלתיו פרס. מעתה אין על בני שמעון חיוב בתביעה זו אלא חרם סתם +עיין חידושי רבינו לשבועות מח, ב ד"ה מתניתין+ שאינם יודעים בחיוב זה.
@שו"ת הריטב"א סימן צט
והתביעה האחרת שתובעי' בני ראובן מבני שמעון שיש להם לגבות מחלקם שבחצר שהיא (ממתנת) [ממשכונת] רבקה חמשים זהובים שנתן שמעון הנז' לראובן הנז' בשעת (הלואתו) צואתו ואמ' לתתם לו מן הזכיות שהיו לו על גבירה (גטה) [גויה] ומן החוב שהיה מוחזק לשמעון הנז' על ראובן הנז', ואם לא יספיק זה שיגבה אותם מן הנשאר לו במשכונת רבקה הנז' ובזכות שהיה לשמעון בחצר הנז'. והם אומרים שלא גבה אביהם (שמעון) [ראובן] החמשים זהובים הנז' לא מזכיות הגויה ולא מן החוב ולא מן המשכונה הנז' ולכן יש להם לגבותם מזכות החצר הנז', ואומ' שנאמנים [הם] בזה לפי שתביעה זו היא כמלוה בשטר כיון שכתובין החמשים זהובים הנז' בשטר הצואה שצוה שמעון על נכסיו בשעת פטירתו, כי זה כתוב בשטר הוא מן הדין, ועוד מתקנת (מרינו) [מורינו] הרא"ה ז"ל שתקן בעיר סרקסטה שבכל שטר חוב ובכל מתנה יהיה יד בעל השטר על העליונה. ובני שמעון משיבים כי (שמעון) [ראובן] גבה מנכסיהם ומחוב הגבירה יותר מזה, וגם כי החוב שהיה חייב ראובן לשמעון וגם ממשכונת רבקה היה ספוק לגובינא זו וליותר מזה, וכי זו תביעה על פה ואין להם לגבות מהם אלא בראיה. ובזה האריכו הרבה מאד בכמה דברים (שאינו) [שאיני] תופס מהם אלא העיקר.
תשובה +תשובה זו הזכירה ב"י חו"מ סוף סי' רנה בשם רבינו וכן כתב נמוקי יוסף בסוף ב"ב בשם רבינו.+ גם בזה הדין עם בני שמעון שאין תביעה זו נדונת כתביעת מלוה בשטר, שאין שטר צואת שכיב מרע אלא למזכרת דברים, שאין שטר לאחר מיתה כדאי' בפ' יש נוחלין +ב"ב קלה, ב+ ובפ' מי שמת +שם /ב"ב/ קנב א+ וכן הסכימו שני רבותי ז"ל +וכן כתב הרמב"ן בתשובה סי' עג והביאה ב"י בחו"מ סוף סי' רנג+ וכן כתב הראב"ד ז"ל +וכן בנמוקי יוסף בסוף בתרא, שכן כתב רבינו בשם הראב"ד+ בפ' גט פשוט דש"מ שאמ' תנו כך לפלו' ואמרו יתומים נתננו נאמנים ואע"ף שכתוב כן בשטר צואתו, וכן דעת רבותי הרא"ה ז"ל והרשב"א ז"ל, וכן אנו דנין בכל יום. ומה שטוענין מתקנת מורי הרא"ה ז"ל אני נפלא מאד שהרי בכל הפרק שכתבת לי לעיל מן התקנה ההיא (אני) [איני] מוצא שום רמז לזה שאין כל הפרק ההוא מדבר אלא במלוה בשטר בלבד. מעתה על בני ראובן לברר דבריהם, ואין על בני שמעון בזה אלא חרם סתם כמו שכתבתי לעיל. ועתה אחזור על התביעות שתובעין בני שמעון מבני ראובן.
@שו"ת הריטב"א סימן ק
והתביעה (האחת) [האחרת] הוא /היא/ שתובעין מהם שנשארו ברשות אביהם מעות שגבה אביהם מחובותיהם וגם מטלטלין הרבה ידועי' ומסויימים כמו שסיימו בתביעתם. ובני ראובן משיבים שאינם יודעים שבא ברשות אביהם יותר ממה שכתוב בפינקס אביהם הנז' ושנכנס הכל (בעיסקיהם) [בעסקיהם] עד שנשאר לאביהם אצלם הסך הכתוב לעיל שצוה אביהם.
והתשובה בזה שכבר עיינתי בטענותיהם וגם בעדויות הכתובות לעיל, ואיני מוצא בכל זה שום ראיה ועדות מספקת לחייב בו את בני ראובן על תביעה זו שום חיוב ממון ושום חיוב שבועה של תורה, ואפי' חיוב שבועת היסת אינו נראה לחייב להם בזה, כי לפי הנראה כל (תביעה) [התביעה] שתובעים בני שמעון תביעת שמא היא שהרי בני שמעון אלו קטנים היו כשמת אביהם ולא ידעו בעסק אביהם כלום כדי שיוכלו לתבוע זה בבריא, וגם אין בכל טענותיהם כתוב כי (שמעון) [ראובן] הודה להם בדבר מכל זה, ואם כן אין תביעתם אלא תביעת שמא שמחייבת חרם סתם בלבד. ואם תמצא לומ' שיש בתובעים הללו מי שהיה גדול שתובע בבריא מ"מ אינו (מחוייב להם) [מחייב אותם] אלא שבועת היסת ככל תביעה על פה וזה ברור.
@שו"ת הריטב"א סימן קא
והתביעה האחרת הוא שמשכנו בני ראובן מקום אחד בבית הכנסת שהוא משותף ביניהם, ותובעים מהם שיפדו אותו מנכסיהם שאין לפרוע להם בזה כלום. אמנם נראה כי אחרי כן הניחו בני שמעון תביעה זו, ויפה עשו, שהרי אם בני ראובן משכנו קרקע שלהם מה להם בכך לתבוע כלום לבני ראובן, אלא שיתבעו לאותו מלוה שנטל אותו מהם במשכונה כראובן +עיין מה שכתב רבינו ירוחם נתיב ו ח"ג בשם הרמב"ן+ שמשכן שדה של שמעון ללוי שאין טענה ותביעה של שמעון אלא אצל לוי דקרקע אינה נגזלת +סוכה לא, א, ב"ק צה, א+ וזה דבר פשוט.
@שו"ת הריטב"א סימן קב
עוד תובעים בני שמעון מבני ראובן כי אחרי מות אביהם ראובן השכירו (שדה) [חצר] אחד שהוא משותף ביניהם וקבלו כל השכירות ויש להם לתת ממנו כל המחצית שהוא ק"ל דינרין. ובני ראובן משיבין שלא היה בכל השכירות שקבלו כדי המס והוצאות בנין ותיקונים שעשו בחצר ההיא. ובני שמעון אומרים כי יכול להתברר שלא עלו המס וההוצאות ההם כי אם (לשלים) [לשלשים] דינר, ושיש לפרוע להם השאר.
והתשובה בזה מבוררת, שאם יכולין בני שמעון לברר שלא היה המס וההוצאות כי אם הסך ההוא שיש לבני ראובן לפרוע להם השאר, ואם לאו אין על בני ראובן אלא שבועת הסת בלבד ויפטרו מכל השכירות שעבר, כדין מלוה על פה.
@שו"ת הריטב"א סימן קג
עוד תובעים בני שמעון מבני ראובן כי בני ראובן השכירו בתים שהם בשותפות ביניהם אחרי מות אביהם ראובן וקבלו כל השכירות ויש להם לפרוע חלקם שעולה ס'. ובני ראובן השיבו בזה שתי תשובות, האחת כי שמעון דר בחייו בבתים האלו וקבל שכירות שנים רבות כדי השנים האלו או יותר, ולכן יש להם להשתמש בהן כדין שותפין כדי תשלום השנים ההם.
והתשובה השנית שאפי' היה כדבריהם הם חייבין להם יותר ויותר מן השכירות ההוא מיום שנפטר ראובן אביהם. ובני שמעון אומ' כי הם אינם חייבים להם כלום, וכי מה שנשתמש אביהם שמעון או שקבל משכירות הבתים ההם היו בחיי אמם (בעד) [בעוד] (שכירות) [שפירות] הבתים האלו היה של אמם כי היא נתנה אותם לבניה ראובן ושמעון מהיום ולאחר מיתה, ואין לבני ראובן (ערב) [לעכב] בשביל זה כלום מחלקם מן השכירות הנז'.
והתשובה בזה אם הדבר הוא כמו שטוענין בני שמעון כי מה שדר אביהם או קבל משכירות הבתים בחיי הזקנה היה ושהיו כפירות שלה, יפה הם אומרי' שאין לבני ראובן לעכב מזה כלום, אבל מ"מ עדין בני ראובן יכולין להפטר בשבועת היסת. מן הטענה האחרת שאומרים כי בני שמעון חייבין להם, (כי) אם החיוב ההוא הוא מפני התביעה שעשו להם לעיל לבני שמעון מחמת מה שצוה אביהם שהיו חייבים לו או מחמת החמשים זהובים הנז' לעיל אינם נפטרי' בכך מהתביעה זו, שהרי החיוב ההוא חיוב שמא הוא אצלם כמו שכתוב לעיל, והוה ליה (כאמ') [כאומ'] לחברו נתחייבתי לך ואיני יודע אם פרעתיך שהוא חייב +אולי יש ללמוד מדברי רבינו בתשובות הללו שלוש הלכות: (א) באיני יודע אם פרעתיך חייב ואפילו ספק הפרעון קדם להלואה, כמו שכתב הש"ך בחו"מ סי' עה, ס"ק כז; (ב) אם גם שכנגדו טוען שמא על הפרעון, כדאיתא לעיל, ואתיא כדעת נתיבות המשפט שם, ביאורים סק"ה, ולא כקצות החושן, שם סק"ה; (ג) איני יודע אם פרעתיך חייב ואפילו במקום שלא היה לו לידע, כגון כאן ביתומים, ואתיא כהתומים, שם ס"ק כב, ולא כמשנה למלך והרדב"ז, הובאו דבריהם בפתחי תשובה+ כדאי' בפ' הגוזל +ב"ק קיח.+
@שו"ת הריטב"א סימן קד
עוד תובעים בני שמעון שיש לדיין לצוות לשוכרים הדרים בחצר ובבתים הנז' שיפרעו להם להבא מחצית השכירות בשביל חלקם. ובני ראובן אומרי' שאין לדיין להוציאם מחזקתם ולצוות כן עד שיגמר הדין ביניהם על כל התביעות האלו.
והתשובה בזה שהדין עם בני שמעון, שהם מודים בני ראובן כי הקרקעות האלו משותפין הם ביניהם, וגם נראה שיש לבני שמעון ראיה על זה וכיון שכן קרקע בחזקת כלם עומדת, שאין תפיסה בקרקע, ולכן חייב (הדין) [הדיין] לצוות לשוכרים שלא לדור בחלקם של אלו שלא מדעתם מכאן ואילך אם אין לשוכרים ההם ראיה אחרת אצל בני שמעון אלו. זהו הנראה לי בתביעות הללו.
@שו"ת הריטב"א סימן קה
+תמצית שו"ת זו הביא ב"י חו"מ סי' רנג מחודש ג בשם רבינו.+ שאלת מעשה כי כשנפטר ראובן צוה מחמת מיתה שיחלוקו אשתו ובניו כל נכסיו שוה בשוה, ותיטול עוד אשתו חמשים דינרים ובגדיה וחפציה ושמוש ערש ביתה מפני שמחלה כתובתה ונדוניתה ומתנה לחוד, והבתים שהם כתובתה שיחלוקו אשתו ובניו שוה בשוה, ואם תרצה אשתו לשבת עם בניה (ולא) תתפרנס עמהם כראוי שיתנו לה פירות כל נכסי הבנים שיתפרנסו בהם היא והבנים כל הימים שתשב באלמנותה עמהם כראוי. עכשיו נפטר אחד מהבנים ואמו מחזקת בחלק המת כמו בזמן שהיתה מפרנסת אותו בחייו. ואפטרופוס היתומים טוען ואומ' שאחר שנפטר אחד מהבנים שאין לה להחזיק בנכסי המת אלא שיהיו ליורשיו. והיא טוענת שלא נשאר בעדה למלאת צואת בעלה +אם יוציאו מידה חלק המת+ ולפי' שתחזיק בנכסי חלק המת. עוד אמ' אפטרופוס היתומים שדעתו למכור או למשכן חלק הבתים מהיתומים לתועלתם. והאלמנה טוענת שאין רשאי למכור ולא למשכן לפי שיש לה ליטול מכח צואת בעלה פירות כל נכסי בניה קרקע וטלטל. ואפטרפוס היתומים טוען שאין לה ליטול פירות מנכסי בניה מן הקרקע אלא מן המטלטלין.
תשובה הנראה לי כי הדין עם האלמנה, כי לפי לשון הצואה אשר כתבת שכבר צוה הבעל שתתפרנס עם הבנים מכל פירות נכסי הבנים כל זמן שתשב באלמנותה עמהם כראוי שיתפרנסו מהפירו' היא והבנים, ובין קרקעות ובין מטלטלין בכלל צואה זו דכולהו איקרו נכסי כדאי' בבבא בתרא +דף קנ - קנא ועיין שם סב, א ורש"י, שם ד"ה ואי אמר, וכאן הרי כתב כל נכסי, ועיין תוס', שם ד"ה ואי, ואתיא כתירוץ השני לחלק בין מתנה למכר, שכל הנותן בעין יפה נותן ועיין חידושי רבינו שם.+ ואע"ף שמת אחד מן הבנים עוד זכותה קיים בכל הנכסים ההם, שאין במשמע כל זמן שתתפרנס עם כל הבנים שהיו באותה שעה אלא כל זמן שתשב באלמנותה כדין כל אלמנה שיתפרנסו היא והבנים הנמצאים מפירות הנכסים, וכיון שכן אין להם למכור שום קרקע מאותן הנכסים כל זמן (שתופסת) [שמתפרנסת] שאפי' יהא היום בפירות הנכסים הנשארים כדי פרנסתם שמא למחר ישתדפו קצת הנכסים הנשארים או כולם ולא יהא בהם כדי פרנסה. ומ"מ (עם הלוה) לפי לשון הצואה שכתבת אין אני רואה שתהא מחזקת בנכסי הבנים, אלא הם מחזיקים בנכסיהם ונותני' לה מן הפירות שתהא מתפרנסת עמהם כדין אלמנה דעלמא +מכוח הצוואה ולא מן הדין, שהרי כבר מחלה כתובתה כדאיתא בכתובות נג+ ואם יותיר הרי הוא שלהם.
@שו"ת הריטב"א סימן קו
פסק דין +פסק זה ככתבו וכלשונו נכתב לעיל, סי' ע, ושם ציינתי את הטעון ציון.+ אלמנה הבאה ליפרע מנכסי יתומים בשבועה אם (היו) היתומים הם גדולים אע"ף שנשאת נשבע' וגובה מהם כדרך שהיתה נשבעת וגובה קודם שנשאת ולא הפסידה וכן מוכיח בפ' השולח שלא אמרו שם אלא שאין מדירין אותה דילמא מפר לה בעל אבל בשבועה ודאי גובה אבל אם היתומי' קטנים אינה גובה אף בשבועה אם נשאת כי מה שאמרו חכמים (שאין נזקקין) [שנזקקין] לנכסי יתומים קטנים לכתובת אשה מה שאין (בעל) [עושין בבעל] חוב דעלמא דעדיף טפי דחיישינן (ליצררי) [לצררי] אינו אלא זו משום חנה שתהא לה חן כלומ' שיהא לה במה להנשא וכיון שנשאת תו ליתיה להאי טעמא ולפי' אינה גובה שום דבר ממה שצריכה שבועה דאית בה חשש צררי שיגדילו היתומים ואם היתומי' גדולי' וקטנים נשבעת וגובה חלק הגדולים ואינה גובה חלק הקטנים עד שיגדילו כן פסק הרמב"ם ז"ל.
@שו"ת הריטב"א סימן קז
שאלת אם מותר לסתום לכתחלה הגרגאלוש +לפי הענין נראה שפירושה החלחולים שדרך להיות בדפני כלי חרס החדשים, שהמשקין מתמצין דרכם+ של הקנקנים החדשים בחלב טמא כשאין מצוי חלב טהור.
תשובה שמעתי כי יש מקומות שנהגו כן וסמכו על כי חלב טמא מותר בהנאה +פסחים כג+ ואם מפני שהחלב נכנס לפנים ויתערב מטעמו ביין שמשימין בו אחרי כן דרך הסדקין שסותמין אין בו כדי נותן טעם מסתמא דמועט הוא וצונן בצונן הוא, וחלב טמא אינו אוסר אלא בששים +חולין צח, א+ אפי' במינו וכ"ש בשאינו מינו, ועוד דודאי חלב ביין נותן טעם לפגם הוא שהוא מותר בדיעבד +וכן כתב בהגהות אשר"י פ' בתרא דע"ז, הובא בב"י יו"ד סי' קג. ונחלקו בזה הנודע ביהודה והפרי מגדים אם חלב /בצירי/ או חלב /בקמץ/, שלדעת הנודע ביהודה (מהדורה קמא יו"ד, סי' לא) - חלב /בצירי/ והפרי מגדים (יו"ד סי' ק"ג, ס"ק יג) כותב חלב /בקמץ/, אבל חלב /בצירי/ נותן טעם לשבח הוא. ומדברי רבינו משמע כדברי הנודע ביהודה.+ וכיון דאיכא הני תרתי למעליותא ואיפשר שלא יתן בו טעם כלל סוברין כי הוא מותר אפי' לכתחלה. ובאמת דבדיעבד מותר הוא היין שנתון (הוא) בו כבר מהני טעמי דכתיבנא, אבל אין בי כח להתיר לכתחלה אם הוא בענין שעובר החלב כלפי פנים ויתן שום טעם ביין שבפנים, דאע"ג דצונן בצונן הוא לא אמרו [אלא] דצונן אינו מפליט איסור בלוע ואינו מבליע, אבל נותן הוא טעם כשהו /כשהוא/ מתערב ממש בדבר לח, וכ"ש ביין דחריף קצת, וכיון דחזי למיתן ביה טעמא אם היה מרובה השתא דהוי מיעוט הוי כמבטל איסור לכתחלה שהוא אסור אפי' בדבר הפולט שאפי' יבש ביבש הדחה בעי כדאי' בפ' כל הבשר +חולין קז, ב.+ וכן ראיתי למורי הרב זצ"ל מפקפק בדבר.
@שו"ת הריטב"א סימן קח
שאלת על לאה שרוצה למחול לבעלה חיובי כתובתה היאך יעשה שיכול לשהותה, שהרי אמרו חכמים +ב"ק פט, א וראה כתובות נז, א+ שאסור לאדם לשהות את אשתו שעה אחת בלא כתובה, אם צריך שיגרשנה בגט ויחזור ויכתוב לה עיקר כתובה או אם די לה שתמחול לו הכל חוץ מעיקר כתובה.
תשובה דבר פשוט הוא שאין צריך לגרשה ודי לה שתשייר (מחילתה) [במחילתה] עיקר כתובה ובכך מותר לשהותה, שאין תוספת ונדוניא ומתנה לחוד מעיקר האישות אלא עיקר כתובה בלבד, וזה פשוט ומוכרע במקומו.
@שו"ת הריטב"א סימן קט
+אפשר שלאחר תשובת רבינו חזר השואל וביקש נוסח שטר מחילה.+ נוסח שטר המחילה אשר שאלת. יודעים אנו חתומי מטה עדות ברורה שאמרה לנו פלניתא בת פלו' אשת פלו' הוו עלי עדים וקנו ממני בקנין גמור מעכשו וכתבו וחתמו עלי בכל לשון של זכות, מחמת שאני מודה בפניכם הודאה גמורה שנתפרעתי מפלו' בעלי מכל חיוב נדוניא ותוספת שנתחייב לי ומכל מתנה לחוד שכתב לי ביום שנשאתי לו או /נראה שהמלה מיותרת/ או אחרי כן, ולא נשאר לי אצל בעלי הנז' מכל שטרי כתובתי ותוספת ונדוניא ומתנה לחוד שהיה לי עליו מקדמת דנא עד היום הזה זולתי עיקר כתובה שהם כסף זוזי מאתן בלבד, וזולתי חיוב תנאי כתובה שיש לי עליו בחייו ולאחר מותו, וכדי ליפות כח בעלי הנז' וכח יורשיו אחריו וכל הבאים מכחו רציתי מעכשו ברצון נפשי ובהשלמת דעתי שלא מחמת אונס כלל ובלא שום טעותא ושום שלותא ומחלתי לבעלי הנז' מחילה גמורה בקג"מ +אף על פי שאין המחילה צריכה קנין, כבר נהגו להקנות, עיין רמב"ם מכירה פ"ה, הל' יא - יב+ כל חיוב ושעבוד וזכות ודררא דממונא שיש לי עליו מכל חיוב ושעבוד שנתחייב לי ומתנה שנתן לי בשטר במתנה לחוד כנז' מחילה גמורה ושלימה בכל מיני חזוקין ויפוי כח שאפשר להכתב בזכותו (ויפוי שאיפשר להכתב בזכותו) ויפוי כח כל הבא מכחו, ולא נשאר לי אצלו מכל שטרי כתובה ומתנה לחוד שהיה לי עליו מקדמת דנא ועד היום הזה זולתי עיקר כתובה דכסף זוזי מאתן וחיובי תנאי כתובה הנז' בלבד. ולא יהא לי רשות ולא לבאי כחי מיומא דנן ולעולם לטעון כנגד המחילה וההודאה הנז' שום טענה בעולם לבטל כלום מכל ההודאה והמחילה הנז', לא טענת אונס ולא טענת טעות ולא טענת נחת רוח עשיתי לבעלי ולא שום טענה אחרת בעולם, ומעכשו אני פוסלת ומבטלת עלי ועל באי כחי כל טענה וכל ראיה שנטעון או שנוציא מעכשו ולעולם לבטל שום דבר מכל ההודאה והמחילה הנז', שכן קבלתי עלי ועל יורשי ועל באי כחי בקג"מ ברצון נפשי ובהשלמת דעתי בבטול כל (מודעי) [מיני] מודעות ומחאות שבעולם, וכן רציתי ברצון נפשי ובהשלמת דעתי ונתתי בקג"מ (לבעל) [לבעלי] (היא) בכל לשון של זכות (וכל) [כל] דדרא /דררא/ דממונא שיש לי בכל קרקעות שנתן לי במתנה לחוד שכתב לי כשנשאתי לו או אחרי כן מתנה גלויה ומפורסמת +עיין ב"ב מ, א+ שרירא וקיימת בלי שום תנאי ושיור, בכל חזוקי מתנה שאפשר להכתב לזכותו ויפוי כחו וכח כל הבא (מכח) [מכחו], בבטול כל מיני מודעות ומחאות שבעולם. ומתנה זו כתובה בשוקי וחתומה בבריתא דלא תיהוי כמתנתא טמירתא, ואחריות המתנה והמחילה עלי ועל נכסי שקניתי ושאקנה מקרקעי [ומטלטלי ושאר] (שאר) כל מיני נכסים, דלא כאסמכתא ודלא כטופסי דשטרי. וקנינו מפלוניתא [דא] על כל הכתוב לעיל על כל פרט ופרט מפורש קנין שלם במנא דכשר למקניא ביה, והיה זה ביום פלו'. ע"כ.
@שו"ת הריטב"א סימן קי
+כל המוסגר במרובעים הניח הסופר מקומם חלק.+ עוד שאלת כי יעקב השיא בתו לאה לראובן, וביום [פלוני הפקידו] שטר כתובה ומתנה [לחוד ביד שמעון] להצניעה כמנהג הפשוט בעיר, ויעקב נפטר [ונשארו שטרות] אלו ביד שמעון ואח"ך נפטר שמעון ונשאר' ביד יורשיו. ועתה (לא) [לאה] תבעה [שטרותיה] מן היורשין הנז', והבעל מודה שיחזירו לה [השטרות]. והם השיבו שאין להם ליתנם לה כי היא לא [הפקידה] כלום אצלם, אלא שכתובתה ומתנתה אלו היו ביד זקנם וכשנפטר זקנם היו ביד אביהם וכשנפטר אביהם נשארו בידם, והרי אנו במקום אבינו ומרשותו בא אלינו ולא מחמתיך ולא נחזירם ליך. ע"כ.
תשובה איני רואה בטענה של אלו היורשים טעם מספיק שלא להחזיר ללאה שטרי כתובתה מטענתם זאת, כי מה (שטענה) [טענה] היא לאמר את לא הפקדת כלום אצלינו, כי אם לא הפקידה אצלם הפקידה אותם אצל זקנם, והם ואביהם במקום זקנם עומדין להחזיר פקדון שקבל, וכי ראובן שהפקיד דבר לשמעון ומת שמעון הנפקד כלום [היורשין] יכולין לעכב הפקדון אצלם ולומ' לא הפקדת אצלינו, א"כ כל פקדון שמת הנפקד אע"ף שהוא ביד יורשי' אבד לבעליו, וזה מנין לנו, הא ודאי פקדון כל היכא דאיתיה ברשותא דמאריה איתיה +ב"ק קו, א+ אלא שאין היורשי' חייבין באחריותן שקבל (מיורשן) [מורישן] כיון שלא קבל עליו שמירתו וכדמוכח מההיא +כתובות לד, ב, ב"ק קיב, א ופרש"י שם: אין חייבין באונסיה, דלא קבילו עליהו נטירותא+ (דהיניח) [דהניח] להם אביהם פרה שאולה שאם מתה אין חייבין באונסיה אלא א"כ הניח אביהם אחריות נכסים, הא גופא של פרה אם היא בעין חייבין להחזיר אחרי ימי שאלתה, וכן בכל פקדון, וזה פשוט בכל התלמוד. ואם דעתם לומ' כי הם אינם יודעים כיצד באו השטרות האלו ליד זקנם אם מחמת אשה זו או מחמת הבעל, או אם הוא פרוע או מחול וכאותה ששנינו +ב"מ כ, א+ מצא שטר בין שטרותיו ואינו יודע מה טיבו יהא מונח עד שיבא אליהו, אפי' בההיא כתבו גדולי רבותינו ז"ל +וכן כתב הטור לדעת הרא"ש בחו"מ סי' סה, ולא כמו שכתב הרב המגיד מלוה ולוה פט"ז, הל' יא בשם הרשב"א+ דכל שהלוה מודה יחזיר למלוה, וכן דכל שהבעל מודה להחזירו לאשה יחזיר, שאע"ף שאמרו בפ' שנים אוחזין +ב"מ ז, ב וכן כתב הרמב"ם גזלה ואבדה פי"ח, הל' יב ועיין בחידושי רבינו לבבא מציעא שם+ גבי מצא שטר כתובה בשוק כי אע"ף ששניהם מודים לא יחזיר דחיישינן לפרעון ולקנוניא דלקוחות, שאע"ף שלא נתנה כתובה לגבות מחיים אפי' הכי חיישינן לצררי ולפסידא דלקוחות, התם הוא משום (מצא) [דמצא] בשוק דכיון דנפל איתרע ליה וחיישינן לכל מה דאפשר למיחש ואפי' בצד רחוק, אבל במוצא במקום המשתמר של אביו לא חיישינן כולי האי, וכל ששניהם מודים יחזיר ולא חיישינן לפרעון ולקנוניא. וכ"ש בנדון הזה שהמנהג פשוט בכל גלילותנו שנשארים ביד אביהם (לא) שטרי כתובת בתו להצניעה דמוקמינן לה בחזקה זו, שאם אין אתה אומ' כן יאבדו כמה שטרי כתובות לבנות ישראל שנשארות שטרי כתובתן ביד קרובים וימות אותו קרוב, וכן מנהג +קטע זה הביאו ב"י בקיצור בחו"מ סי' סה, סעיף ז, בשם רבינו+ פשוט בכל גלילותנו שהיורש מחזיר לאשה אפי' שלא מדעת הבעל שטר כתובתה שמצא בתיבת מורישו שהוא [בחזקת שמוסר לו] להצניעו (אצלה) [אצלו] ולא חיישינן שהבעל הפקידו לאביו או שהוא פרוע או מחול, [והרי] חזקה זו שהיא בענין זה כעדים, דהא בכמה דוכתי סמך התלמוד על החזקה [כעדים] ואפי' לאפוקי ממונא +ראה ב"ב ה, ב לענין חזקה לא עביד אינש דפרע בגו זמניה+ וכן פשטה (דהוראה) [הוראה] זו בגלילנו משמו של רבי' מאיר הלוי ז"ל, [וכל] שכן כשהבעל מודה, והיא הנותנת שאין היורש יכול לחזור אחרי כן ולטעון ולומ' האשה [מכרתו לו] באגב או בכתיבה (אמסירה) [ומסירה] או שמשכנתו אצלו דחזקה זו שאמרנו עביד לה [כעדים] או (הדברים) [כדברים] העשויים להשאיל ולהשכיר שאין בהם חזקה אפי' ליתומים, כההיא +שבועות מו, ב+ (זוזא) [זוגא דסרבלא וספרא] דאגדתא דאפקוה מיתמי בדברים העשויין להשאיל ולהשכיר, וזו ג"כ עשוי [להפקיד אצל] אביהם כפי המנהג. ועוד דכל שטוען בשטר שלקחו צריך להביא ראיה על הכתיבה או [על האגב] כדברי גדולי רבותי' ז"ל +עיין מגיד משנה מכירה פ"ו ומלוה ולוה פט"ז בשם הרמב"ן והרשב"א וכן כתב נמוקי יוסף בסוף בתרא דף קעג בשם רבינו ועיין רמב"ן במלחמות ה', שם+ וכדמוכח בפ' גט פשוט +ב"ב קעג, א+ ובפ' האשה דיבמות +דף קטז, א+ וכן בפ' הכותב +כתובות פה, א ועיין בחידושי רבינו שם, וצריך עיון+ [ההיא] איתתא דאפקידו גבה מלוגא דשטרי ואמרה מחיים תפיסנא להו דאצרכוה סהדי ולא הימנוה [מגו] דאי בעי אמרה לקוחות או ממושכנות הן בידי ואע"ג דלא הוו תמן עדי פקדון מטעמא דאמ' כדפריש תמן רבי' הרמב"ן ז"ל. וכי תימ' דכיון דליכא סהדי שהשטרות האלו ברשותם והיו יכולי' לומ' אין בידינו כלום דליהמנו שלקחם אביהם מגו דאי בעי כפרי, הא ליתא דכיון שכבר הודו בשטרות אלו ולא טענו בהן טענה זו אבד מגו דידהו, וכ"ש לדברי האומ' +עיין תוס' שבועות מו, א ד"ה בטוענו ועיין חידושי רבינו, שם דבור המתחיל כתב רש"י+ דבכלים העשויין להשאיל ולהשכיר כל שמודה בהן אין יכול לטעון מתחלתו לקוח הוא בידי בשום מגו, ואין טוענין לו, משום דהוה ליה עשייתן להשאיל ולהשכיר כאלו יש שם עדי פקדון והוא מגו במקום עדים, והא נמי לההיא דמיא. זהו הנראה לי.
@שו"ת הריטב"א סימן קיא
שאלת כי ראובן לוה מנה משמעון בשטר ונשבע לפרעו לזמן ידוע והאמינו עליו על עיקר החוב וגם על השבועה, וכשהגיע הזמן טען שמעון שלא פרעו, ולפי שהשטר ביד המלוה ובנאמנות חייבו את ראובן וקנסו אותו בשביל עבריינותו.
תשובה מה שכתבת בשאלתך כי לפי שהשטר ביד המלוה נתברר שלא פרע ראובן הנזכר ליום הקבוע לו וקנסו אותו בשביל עבריינות, לא בא לשונך זה ברור ומכוון מה הבירור שנתברר שלא פרע ראובן, שאין קורין בירור אלא במה שנתברר בעדים כאותה שאמרו +גטין צ, א+ נאמ' כאן דבר ונאמר להלן דבר מה להלן דבר ברור אף כאן דבר ברור כלומ' בעדים, ולפי פשט שאלתך נראה שלא נתברר עליו בעדים שלא פרעו, וגם רחוק היה לברר כן כי היו צריכי' העדים [להעיד] שלא זזה ידם מתחת ידו כל הזמן ההוא, אלא שאתה קורא בירור מפני נאמנות השטר שביד המלוה, ואין זה בירור כמו שכתבתי. גם מה (שכתבתי) [שכתבת] שקנסו אותו בשביל עבריינות בשבועה לא פירשת מה הקנס, אם דנו ב"ד אותו בפסול ובעבריין על השבועה או אם רצית לומ' (שחייבות) [שחייבו] [הן] לפרוע,,, +כאן הניח הסופר שני שלישי עמוד חלק.+
@שו"ת הריטב"א סימן קיב
+מתוך התשובה נראה, שהשאלה היתה: רחל אלמנה שהיו בידה שטרי חוב ונתנתם לאחיה וטענה שהם שלו, והיתומים טוענים שהם שלהם, ועוד שאין אחיה אמוד בממון זה.+ ההוצאות שיעשו בהם שכן הדין גם בשורף שאין החיוב אלא מדין מזיק שאינו משלם אלא כמה שהזיק +נראה, שהמדובר בשורף שטרו של חברו ויש עדים על החוב, אלא שצריך להוציא הוצאות לתבעו בדין ולהביא את העדים ולעשות לו שטר אחר, שעל המזיק לשלם את ההוצאות.+ ומה שאמרו בפ' הגוזל +ב"ק צח, ב+ דלמאן דדאין דינא דגרמי מגבינן ביה ככשורא לצלמי זהו לענין שגובין ממנו מן העדית +וכן כתב רש"י, שם ד"ה כי כשורא+ כדין מזיק וכמו שפירש רבי' הגדול הרמב"ן ז"ל +שם /ב"ק צח, ב/+ ורבותי נ"ר. ואם +קטע זה הביאו ב"י בחו"מ סי' סה בשם רבינו+ אין ליתומים ראיה על האלמנה שהיא נתנה שטרות אלו לאחיה אלא מתוך הודאתה בלבד הרי היא נאמנת לומ' שהיו של אחיה במגו, ואע"ף שלא היה אמוד אחיה בסך ההוא אין בכך כלום, ומקרא מלא דבר הכתוב +משלי יג, ז+ יש מתעשר ואין כל מתרושש והון רב, שלא חשו בתלמוד במאן דלא אמיד אלא לענין תקנת נגזל ומסור או לענין המדליק את הגדיש וכמו שפי' הרב רבי' הרמב"ן ז"ל ותלמידו הרא"ה ז"ל במסכת כתובות גבי הנהו עובדי דחסא ור' מיאשא שבפ' הכותב +כתובות פה, ב ועיין חידושי הרא"ה ורבינו שם.+ וראוי היה שתשבע רחל הסת על טענותיה, דאע"ג דאין נשבעין על השטרות +שבועות מב, ב, ב"מ נו, א+ שבועה דאוריתא, שבועה דרבנן נשבעין, וכדמוכח בפ' הכותב וכמו שכתב הרמב"ם ז"ל +טוען ונטען פ"ה, הל' ו+ וכל הפוסקים ז"ל +ועיין רי"ף ורש"י.+ אמנם כפי מה שהוא נראה מתוך שאלתך כי כשנשבעה אחרי כן שבועת אלמנה וגלגלו [גלגלו] בה שלא הפסידה ולא בזבזה מנכסי היתומים כלום כמנהג הנהוג בשבועת האלמנה, וא"כ הרי זה בכלל שבועתה, ושוב אין חוזרין ומשביעין אותה שכבר נשבעה, ושבועת שוא נמי (היה) [יהיה] בדבר.
@שו"ת הריטב"א סימן קיג
ולענין מה ששאלת מאימתי [מפסדת] מזונות אם משעה שעמדה בב"ד ותבעה גוביינא לכתובתה, או יש לה מזונות עד שתתפרע. זו אינה צריכה לפנים, כי הלכה פסוקה היא שתובעת כתובתה בב"ד אין לה מזונות וכדאי' בפ' נערה שנתפתתה +כתובות נד, א.+ ובלבד שתבעה מרצון נפשה ושלא (בהטעה) [בהטעיה] שהטעוה כמו שאמרנו בירוש' +כתובות פי"א, הל' ב ועיין ירושלמי סוטה פ"ג, הל' ד, שלא מהני טענת אונס, ועיין שיירי קרבן, שם ד"ה יבוא ואולי משום כך השמיטו הרי"ף והרמב"ם דין זה והרא"ש הביאו בכתובות נד ועיין ב"י אה"ע סי' צג.+ וכל +מכאן עד סוף התשובה הביא ר' בצלאל אשכנזי בתשובותיו סי' ט בשם רבינו+ שתבע מורשה שלה בב"ד כמנהג הרי זה כאלו היא בעצמה תבעה כדמוכח בפ' שבועת העדות +שבועות לג, ב ועיין בחידושי רבינו שם+ דאמרינן התם וטעמא דאיש פלו' כהן הא מנה לפלו' ביד פלו' חייבין והא אנן תנן +שם /שבועות/ לה, א+ עד שישמעו מפי התובע, אמ' שמואל בבא בהרשאה. אלמא בבא בהרשא' כבעל דבר עצמו הוא ומפי התובע מקרי. ומיהו דוקא שתבעה כל כתובתה, אבל אם שיירה מקצתה שלא תבעתו בין מן העיקר בין מן התוספת בין מן הנדוניא +אבל בחידושי רבינו לכתובות צז ד"ה לאיתויי: אבל לנדוניא דלא מעכבי במזוני, דינה כחוב בעלמא ועל סמך זה פסק מרן בב"י ובש"ע סי' צג שאף אם שיירה נדוניא הפסידה מזונותיה+ לא הפסידה מזונות דקיימא לן מקצת כסף ככל כסף כדאי' בפ' אלמנה נזונת +כתובות צז, ב.+ ודין תוספת ונדוניא בזה כדין העיקר כדאמרינן בריש פ' אע"ף +שם /כתובות/ נד, ב+ תנאי כתובה ככתובה דמי למאי נפקא מינה למוכרת ולמוחלת ולמורדת ולתובעת +עיין חידושי רבינו, שם /כתובות/ נד ד"ה לפוגמת, שכתב כהתוספות.+ ולדעת רבי' ז"ל +עיין שו"ת רשב"אהביאה ב"י אה"ע סי' צג+ אף נדוניא בכלל תנאי כתובה בענין זה.
@שו"ת הריטב"א סימן קיד
לעיר לאררה. שאלתם ילמדנו רבי' הברורים והקהל הסכימו בענין פרעון המס לפרוע אותו על דרך הודאות, והתקינו לעשות הודאות בחדש סיון שנת ס"ה, ושיפרע כל אחד ואחד על פי הודאתו שימסור לברורים בזמן הנז' בכל הפיסקאות (שיטלו) [שיטילו] הקהל מאותו יום עד סוף כסליו שנת ס"ח, וכן עשו. ובחדש תשרי של שנת ס"ח הנז' שהיה תוך זמן המשכת ההודאות הנזכרות לעיל עשו הברורים והקהל תקנה ביניהם שלא יהיו רשאים הברורים לעשות שום הוצאה אלא בעצת עשרה, והוחרם בית הכנסת, וזה לשון התקנה: ולא יהא כח ורשות ביד כל החמשה ברורים שיהיו בכל זמן וזמן עד סוף תקנה זו, לא ביד רובם ולא ביד מקצתם להוציא שום הוצאה בעולם שתהא משני דינרין ולמעלה, ולא לתת ולפרוע לשום אדם בעולם משני דינרין ולמעלה, ולא ללות שום מלוה בעולם משום איש ואשה בעולם שתהא (משנים) [משני] דינרין ולמעלה, אלא א"כ יסכימו באותה הוצאה או באותה מתנה או באותו פרעון או באותה מלוה כל הברורים הנמצאים בעיר, וחמשה אנשים הנמצאי' בעיר שיעלה סך הפיסקא של כל אחד ואחד מהם בפירעון המס יותר מכל אחד ואחד מהקהל של העיר הזאת, וחמשה מן הבינונים אותם שביררו (הבירורים) [הברורים] שיהיו בכל זמן וזמן, שיהיו כולם במעמד אחד, ע"כ. ובחדש טבת ס"ח מפני שעבר המשכת זמן ההודאות הנז' לעיל, הסכימו הברורים והקהל ועשו הודאו' אחרות לפרוע המס על פי אותן הודאות, ומפני שראו הברורים שהיו באותו זמן שרבים מיחידי הקהל פיחתו סך הודאותיהם מסך ההודאות הראשונות שנעשו בחדש סיון ס"ה עשו תקנה אחת, וזה לשן /לשון/ תקנה הנז': לפי שראו הברורים (שירדי) [שירד] סך הפיסקא הרבה מאד מחמת רבים מהקהל שהורידו סך גדול מהודאותיה', והיה רצון (הבירורים) [הברורים] לעשות חקירה בדבר וענינים אחרים ולקנות לצורך הקהל הודאות +אולי ההודאות הם איזה שטרות או התחייבויות שיש להם ערך כספי+ ולהטיל פיסקאות לצורך הקניה, וחששו שמא תתרבה מחלוקת ח"ו, לפי' כדי להטיל שלום בקהל הסכימה דעת הקהל שאע"ף (שהורידו) [שההרדה] הנזכרת היא בעונות בתוך הקהל כדי שלא תתפרסם אותה ירידה ולא יביאו /יבואו/ הקהל זה עם זה בקטט' בסבת הקניה והחקירה, התקינו והחרימו חרם חמור על דעת הקהל של העיר הזאת, שיהיו מוכרחים כל אותם אנשים ונשים שפיחתו הודאותיהם שנתנו בחדש שבט זה מסך ההודאות שעשו בחדש סיון ס"ה לפרוע בעד אותו סך ההודאות הראשונות כפי הסך שפרע כל אחד ואחד בחדש טבת של שנה זו בפיסקאו' הקהל, והוצאנו מכלל חרם זה (שאותם) [אותם] אנשים ונשים שיראה בעיני הברורים שיהא ראוי לפחות מסך הודאותיהם הראשונות, שיפרעו כפי אומד הסך שיפסקו אותו הברורים או הארבעה מהם מכאן ועד יום ראשון הבא ראשון, ולא יתחייבו לפרוע על פי סך ההודאות הראשונות, וימשך דרך זה מכאן ועד סוף אלול של שנת ס"ט. וכל זה הוחרם בבית הכנסת במעמד הקהל. והברורים פסקו לפי ראות עיניהם, והקהל פרעו על פי ההודאות הראשונות ועל פי פסק הברורים. ובחדש סיון שנת ס"ט שהיא תוך זמן המשכת תקנת הפסק שנעשת' בשנת ס"ח, מפני שרבו הפיסקאות יותר משאר השנים שעברו, באו רבים מהקהל לפני הברורים שאמרו שירדו מנכסיהם, והיו מערערין בפרעון הפיסקאות עד שישבעו ויעשו הודאות אחרות ויפרעו על פי אותן הודאו' אע"ף שהוא זמן המשכת תקנת הפסק שנעשתה בשבט שנת ס"ח. ועל כן הסכימו הברורים והקהל והחרימ' חרם חמור על דעת הקהל, שכל הפיסקאות שיפרעו הקהל מן הזמן שהתחילו הקהל לפרוע הארבעים פיסקאות מחמת בקשת המלכות עד היום והיום בכלל, ואותן פיסקאות וכן בכל הפיסקאות שיפרעו הקהל מיום זה ואילך עד שישבעו הקהל ויעשו הודאותיהם [ויהיו מוכרחים הברורים] להחזיר תוך חדש (אדר) [אחד] אחר עשיית חשבון ההודאות לכל אחד ואחד מהקהל שתהיה הודאתו שיתן פחות מן ההודאות שנתנו בחדש שבט ס"ח, מה שיהיו חייבין לו הקהל מחמת הפיסקאות שעברו שפרעו ושיפרעו בתורת הלואה. וכן כל מי שתהא הודאתו גדולה מן ההודאה שנתן בזמן הנז' יהיה מוכרח להביא ביד (הבירורים) [הברורים] תוך חדש (אדר) [אחד] כנזכר, וכל אותן פיסקאות שפרעו הקהל מן הזמן הנז' עד היום, ויפרעו מן הזמן הזה ואילך עד זמן ההודאות מאותו מותר סך הודאתו יותר מן הסך שהוא (יודע) [ידוע] בפיסקאות הקהל, וזה הוחרם בי"ב ימים לכניסת טבת שנת ע'. ובניסן שנת ע' הסכימו הקהל והברורים לעשות הודאות, וכן עשו, ורבים מהם פיחתו סך הודאותיהם מסך (הודאותה') [הודאותיה'] הראשונות, ועכשו אותם שפיחתו הודאותיהם באו לפנינו אנו ברורי הקהל ובקשו ממנו שנפרע להם מה שיש לקהל להחזיר להם מחמת הפיסקאות שהוטלו בתורת הלואה, מחמת שסך הודאותיהם עכשו פחות מסך ההודאות הראשונות שנעשו בטבת של שנת ס"ח, הכל כמו שהסכימו הברורים והקהל וכמו שהוחרם כנז' לעיל. ואנחנו השבנו שאין אנו יכולין לפרוע ולהחזיר להם שום דבר, אע"ף שהוחרם, מפני שקודם שנעשת /שנעשתה/ תקנת (הלואה) [ההלואה] נעשתה התקנה שלא יהיו רשאים הברורים לעשות שום הוצאה ושום פרעון בלתי עצת עשרה [מן] הקהל, ושיהיו כלם במעמד אחד כנז' לעיל. ועכשו שאלנו לעשרה הנז' ולא הסכימו בפרעו' תורת ההלואה, ולא עוד אלא שמיחו באותו פרעון ובאותה הוצאה. ועל כן אנחנו טוענין שאין אנו רשאים לפרוע להם שום דבר מפני שאנחנו חייבין לקיים החרם הראשון של תקנת ההוצאה [ולא] (ושל) [של] האחרון של תורת (הלואה) [ההלואה], משום דאין שבוע' חלה על שבועה +שבועות כג, ב.+ ועוד שאותן שפיחתו עכשו הודאותיהם אינם רשאים לקבל שום דבר מחמת הפיסקאות שהוטלו תוך זמן תקנת הפסק שנעשתה בטבת ס"ח, מפני שהוחרם בטבת הנז' שיהא מוכרח כל איש ואשה לפרוע על פי ההודאות (שיעשו) [שעשו] בחדש סיון ס"ה או על פי הפסק שיפסקו אלו הברורים באותו זמן עד סוף זמן המשכת אותו דרך, ואם (יחזרו) [יחזירו] הברורים לאותן שפיחתו עכשו הודאותיהם שום דבר מחמת הפיסקאות שהוטלו תוך המשכת תקנת הפסק שנעשתה בטבת שנת ס"ח אע"ף שהוטלו בתורת הלואה, אותם אנשים שיקבלו שום דבר מחמת אותם פיסקאות נמצאו עכשו (עבריינים) [עברינים] למפרע, משום דמה שפרעו באותן פיסקאות לא היה פירעון אלא הלואה. עוד אנו טועני' שאפי' שהוחרם בענין ההלואה אינו מכריח לנו בחיוב מפורש, מפני שכן כתוב שם ויהיו מוכרחים הברורים להחזיר תוך חדש אחד אחר עשיית חשבון הודאות לכל אחד ואחד מהקהל שתהיה הודאתו שיתן פחות מן ההודאות שנתנו בחדש שבט ס"ח מה שיהיה כל אחד חייב לו [הקהל] מחמת הפיסקאות שפרעו ושיפרעו בתורת הלואה, ע"כ, ולשון זה אינו מברר החיוב דלשון סתום הוא, [ויד] התובע על התחתונה, כי מה שהיו חייבי' לו הקהל כולל פרוטה וכולל מאה מנה, והמוציא מחבירו עליו הראיה +ב"ק לה, ב.+ שכך היה ראוי להכתב ויהיו מוכרחים הברורים להחזיר לכל אחד ואחד מאותן שתהיה הודאתו שיתן פחות מן ההודאות שנעשו בטבת ס"ח כל מה שפרעו ושיפרעו מחמת אותו מותר שהיה יותר [על] הודאתו שיתן פחות מן ההודאו' שנעשו בטבת ס"ח על הודאתו שנתן ראשונה. ויחידי הקהל אותן שפיחתו עכשו הודאותיהם למה שאנחנו טוענין שחרם ההוצאה הוחרם קודם שהוחרם לשון ההלואה, (עוד) השיבו שאין בכך כלום מפני שגם העשרה הסכימו בפרעון ההלואה הנז' אחר שהסכימו בתקנת ההלואה, ולשון התקנה מוכיח שכתוב כן: הסכימו (הבירורים) [הברורים] והקהל וכו', והעשרה הם מהקהל, והסכמת תקנה זו היא הסכמת הפירעון, וכיון שהסכימו באותו זמן עכשו אינם יכולין למחות, ועוד למה שאנו טוענין שאותם שפיחתו עכשו הודאותיהם אם יקבל שום דבר מחמת ההלואה נמצאו (עבריינים) [עברינים] למפרע, השיבו היחידים הנז' שאין בזה שום עבריינות [עברינות], מפני שהם פרעו כל הפיסקאות על פי הפסק שפסקו להם הברורים, ואע"ף שכל הפיסקאות פרעו בתורת הלואה בטבת ס"ח (הכי) [הרי] קיימו התקנה שנעשתה בטבת הנז' שכתוב שם שיהיו מוכרחים לפרוע על פי הפסק וכ' וכבר פרעו על פי אותו פסק, ועכשו יכולין הם לקבל מה (שיחזרו) [שיחזירו] להם הברורים, שבתקנה הנז' אין שום מניעה שלא יהיו רשאים לקבל אם (יחזרו) [יחזירו] להם הברורים שום ממון. ולמה שאנחנו טוענין שלשון התקנה של ההלואה אינו מכריח אותנו בחיוב מפורש, [השיבו] שכתוב שם ויהיו מוכרחים הברורים להחזיר לכל אחד ואחד שתהיה הודאתו שיתן פחות מן ההודאה וכו' ועוד כתוב שם כל מה שחייבים לו הקהל מחמת הפיסקאות שפרעו ושיפרעו בתורת הלואה, וכיון שכתוב לכל אחד ואחד שתהיה הודאתו שיתן פחות מן ההודאה שנעשתה בטבת ס"ח, וכתוב עוד מה שחייבים לו מחמת הפיסקאות שפרעו בתורת הלואה, הרי זה דבר מבורר שיש לברורים להחזיר להם כל מה שפרעו מחמת המותר שהיה בהודאות שנעשו בטבת ס"ח מן ההודאות האחרונות. עוד טענו היחידים הנז' שאם יראה בעיני הברורים שאינם יכולין לעשות הפרעון הנז' מממון הקהל אלא בעצת העשרה שהברורים חייבין לפרוע להם משלהם, מפני שבתקנת ההלואה אין כתוב שיהיו מוכרחים הברורים להחזיר להם משל הקהל אלא סתמא, וכיון דלא בירר הלשון משל הקהל הברורים חייבין מכל מקום לפרוע להם משלהם. ואנחנו השבנו ואמרנו כי מעולם לא הסכימו העשרה בתקנה הנז', ולא היו נמצאי' בבית הכנסת כשהוחרם החרם הנז', ואם כתוב בתקנה הנז' הסכימו הקהל אין אותו לשון מכריח שבאותה תקנה הסכימו העשרה, מפני ששאר הקהל נקראים קהל זולתם, ואפי' עשרה לבד נקראים קהל +פסחים סד+ כ"ש קהל רב. ולמה שטענו שאם יקבלו שום דבר מחמת ההלואה שאין בה שום (עבריינות) [עברינות] וכו', השבנו אנו בזה יש (עבריינות) [עברינות], מפני שאם (יחזרו) [יחזירו] להם הברורים מחמת אותה הלואה שום ממון ויקבלו היחידים אותו ממון, נמצא ודאי שכל הממון שהוציאו היחידים הנז' בפיסקאות שהוטל בתורת הלואה תוך זמן המשך תקנת הפסק שנעשתה בטבת הנז' שלא היה פרעון אלא מלוה, והם היו חייבים לפרוע כמו שכתוב בתקנה שנעשתה בטבת הנז', ואם הלוו לא היו פטורין מלפרוע, דמלוה ופרעון אינו דבר אחד. ולמה שטענו היחידים שלשון תקנת ההלואה מחייב אותנו חיוב מפורש, השבנו שאין אנחנו חייבין כלל מחמת הטענה הנז'. ולמה שטענו היחידים שאם לא נפרע להם משל ממון הקהל שאנחנו חייבין לפרוע להם מממונינו, השבנו אנו שכוונת הקהל לא היתה שאנחנו נפרע הממון הנז' משלנו אלא מממון הקהל, ותקנת ההלואה לא הוחרמה אלא על דעת הקהל, וגם משמעות לשון התקנה מוכיח כן שכן כתוב שם מה שיהיו חייבין לו הקהל וכו', והברורים אינם חייבין לפרוע משלהם חובות הקהל ולא נתמנו על כך, ומה שכתוב ויהיו מוכרחים הברורים וכו' הכונה מכיס הקהל מפני שהכיס מסור בידם, שאם לא כן למה יתחייבו הם על ככה, והואיל ואינם רשאים לפרוע להם מנכסי הקהל הרי הם פטורין מהכל. זאת ועוד אחרת, שאפי' לדברי התובעים (שאינם) [אינם] חייבים להחזיר אלא לאותם שפיחתו מחמת מיעוט נכסים כגון שהיה להם בהודאה הראשונה מטלטלין או חובות ועכשו אין להם אותן מטלטלין או אותן חובות, אבל לאותן אנשים שפיחתו עכשו סך הודאותיהם מסך ההודאו' הראשונות ואין אותו פחת מחמת מיעוט נכסים אלא מחמת שעכשו בהודאה זו העריכו נכסיהם או חובותיהם פחות ממה שהעריכו אותן בהודאה הראשונה, שאין לברורים להחזיר להם שום דבר, ולשון התקנה מוכיח כן, שכך כתוב ויהיו מוכרחים הברורים להחזיר לכל אחד ואחד שתהיה סך הודאתו פחות מסך ההודאה הראשונה. ע"כ נוסח שאלתכם.
תשובה מה שטענו הברורים שאותם שפיחתו עכשו הודאותיהם אינם רשאים לקבל שום דבר מחמת הפיסקאות, עד, לא היה פרעון אלא הלואה, והשיבו היחידים שאין בזה שום (עבריינות) [עברינות], עד, שום ממון.
רואה אני בזה דברי היחידים, כי הדבר ידוע שלא נתחייבו הקהל להיות פורעים עד סוף אלול של שנת ס"ט כפי ההודאות שבחדש טבת של שנת (ס"ה) [ס"ח] אלא בפיסקאות שיטילו עליהם הקהל בדרך פרעון מס, (תוך) [ותוך] הזמן ההוא פטורין היו מן החרם ההוא, וכשעבר זמנו בטל חיובו, וכל זמן שיטילו שום פיסקאות ופרעו כפי הפיסקא שקבלו עליהם בחרם נפטרו מן החרם, ואם רצו הקהל להחזיר להם הכל או מקצתו הרשות בידם לקבלו דמתנה היא דיהבו להו.
מעתה ממה נפשך, אם הפיסקאות האלו שהטילו תוך זמן זה אנו חושבין אותן מכלל פיסקאות החרם הראשון הרי פרעום ונפטרו, והרי זה כמי שנשבע לחברו לפרוע לו חובו עד זמן ידוע, וחזר המלוה ונשבע להחזירו לו כלו או מקצתו לאחר שיפרעהו, כי הוא חייב לפרעו וזה רשאי לקבלו. ואם אנו אומרים שהפיסקאות האלו שפרעו אינם מתורת הפיסקאות שקבלו עליהם כי מה שקבלו עליהם היה בפרעון קצבת מס ואלו (היה) [היו] בתורת הלואה, (והרי) [הרי] הדבר נדון כאלו לא הטילו שום פיסקאות מס תוך הזמן שעד אלול שקבעו עליהם. ולענין מה שטועני' הברורים ואומרים אין אנו רשאין לפרוע להם שום דבר מפני שאנו חייבין לקיים החרם הראשון של תקנת ההוצאה וכו', עד, שאין שבועה חלה על שבועה, והיחידים משיבים שאין בכך כלום מפני שהעשרה הסכימו בפרעון ההלואה וכו', עד, אינם יכולין למחות, והברורים חזרו ואמרו כי מעולם לא הסכימו העשרה בתקנה הנז' ולא היו נמצאים וכו', עד, כי עשרה אנשים מן הקהל נקראים קהל כ"ש קהל רב. אומר אני כי מה שאומרין הברורים שעשרה אנשים לבד נקראים קהל אינה טענה בכאן, כי כשאומ' הסכימו הקהל בהא הידיעה אין משמעותם אלא על הקהל הידוע מבני העיר שעליהן הסכמותיהם תלויות, הן שיהיו כלם או שיהא הרוב החשוב מהן (שהו) [שהוא] ככולם בהסכמותיהם, כאותה שאמרו בהוריות +דף ג, ב+ גבי מה שאמרו שאין גוזרי' גזרה על הצבור אלא א"כ רוב הצבור יכולין לעמוד בה מאי קראה דכתי' +מלאכי ג, ט+ במארה אתם נארים ואותי אתם קובעים הגוי כלו, אי איכא הגוי כולו אין ואי לא לא ורובו ככולו. ומ"מ אפי' תאמ' כי בלשון הכתוב בחרם האחרון שהחרימו הקהל שרוצה לומ' כולו או רוב החשוב שבהם נכללו אלו העשרה לפי שהם מן הגדולים ומן החשובים שאין הסכמה נעשית זולתם, או לפי שהרוב שעשו זולתם גוררם וכוללם בהסכמתם לפי שרובו של קהל החשוב הוא נדון ככולו, מ"מ אין הלשון הזה מחייבם (שהיו) [שיהיו] כל העשרה הללו בהסכמה אחת כפי תקנת החרם הראשון, כי דרך הוא לומ' או לכתוב הסכימו הקהל אע"ף שלא הסכימו זה בפני זה ובמעמד אחד.
מעתה אין הלשון הזה מזכה ליחידים לומ' שיהיה נדון בפרעון הזה בהסכמת כל העשרה הנבררים מן הצד הזה שטענו היחידים, אבל נראה לי שאין החרם הראשון מבטל כלום בענין זה בהסכמת החרם האחרון, לפי מה שהסכימו הקהל בחרם הראשון שלא יפרעו הברורים כי אם בעצת העשרה אנשים ההם אין חיוב בו אלא על מה שיפרעו הברורים שלא במאמר הקהל, כי בזה הקפידו הקהל והעמידו העשרה ההם במקום כלם, [אבל] לא הקפידו במה שיפרעו במאמר הקהל הממנים אותם, והרי זה כיעקב שהשביע לשלוחו ראובן שלא יתן (לו) משלו כלום אלא מדעת שמעון, וחזר יעקב המשביעו ואמ' תן לפלוני מנה מנכסי שהוא פטור משבועתו הראשונה ויכול לתת המנה ההוא שלא מדעת שמעון כיון שנותן מדעת יעקב שהשביעו, כי שמעון במקום יעקב הוא עומד (ושלוחו) ושלוחו של אדם כמותו +ברכות לד, ב, חגיגה י, ב, קדושין מא, א, מג, א נדרים יב, ב, נז, א, עב, ב, ב"מ צו, א, מנחות צג, ב+ אבל לא יותר ממנו. ואף כאן הברורים האלה שליחי הקהל הם, וכן העשרה, וכן הקהל שהחרימו החרם הראשון הם שהסכימו בחרם האחרון שיהיו הברורים מוכרחים להחזיר זה הממון, והרי הוא כאלו פטרום מן החרם הראשון ואין כאן (פטול) [בטול] לחרם הראשון כלל. ומה שטוענין הברורים שאפי' הלשון שהוחרם (כענין) [בענין] ההלואות אינו מכריח בחיוב וכו', עד, כולל פרוטה ומאה מנה והמוציא מחברו עליו הראיה, והשיבו היחידים שאותו לשון מחייב אותם בחיוב מפורש וכו', עד, האחרונות. רואה אני דברי היחידים, כי כיון שכתוב שיהיו הברורי' מוכרחים להחזיר לכל אחד מה שיהיו חייבין לו הקהל מחמת הפיסקאות שפרעו ושיפרעו, זה החיוב מבורר הוא בכל מה שחייבין הקהל מחמת הפיסקאות לכל אחד ואחד, ואע"ף שלא אמרו בפירוש (שיחזרו) [שיחזירו] להם העודף מסך הלואתם על סך הודאתם האחרונה הרי הוא כאלו פירשו, חדא שלכך הזכירו אותו שתהיה הודאתו שיתן פחות מן ההודאות, ועוד דשורת הדין כיון שכל מה שנתנו בתורת הלואה נתנו (הם) [הרי] כל ההלואה חוב הוא שחייבין להם הקהל, (לא) [אלא] שיש לקהל לנכות מן החוב מה שחייבין להם היחידים מן המס כפי הודאתם על נכסיהם, והם כשנים שחייבין זה לזה זה מאה וזה מאתים, ויהה /ויהיה או ויהא/ סך המס מתנכה מן החוב, ונשאר (הוא) [ההוא] חוב שמחמת מלוה. ומ"מ מודה אני לדברי הברורים שאין החרם מכריחם להחזיר כלום (למה) [למי] שיהיה פחת (שמו) בהודאתו מחמת שהערים לפחות מערך נכסיו וחובותיו, כי זה גזל הקהל הוא ולא חוב הקהל, ואפי' פרעוהו היה להם לחזור ולגבותו מהם, כ"ש שאין חייבין לפורעו, ואפי' היה החרם סתום, כ"ש שכבר פירשו להחזיר מה שחייבין לו הקהל, וזה אין הקהל חייבין אותו כלל, ובלבד [שיתברר] הפחת הזה (היה) [שהיה] בהערמה ושלא כדין. ולענין מה שאומרין היחידים שאם יראה לברורים שאינם יכולין לעשות הברורים וכו', עד, ואפי' (משלם) [משלהם], והברורים השיבו שכונת הקהל לא היתה וכו', עד, דלא מתמנו כך, יפה טוענין הברורים, כי הברורים שלוחי הקהל הם, ומן הסתם אינם מתחייבי' לפרוע חובות הקהל אלא [מן] ממון הקהל המשלחים אותם, עד שיקבלו עליהם בפירוש, ודמיא הא לההיא דאמרינן בפ' אלמנה נזונת +כתובות צז, א+ ארמלתא דזבינא אחריותא איתמי ובי דינא דזבין אחריותא (איתהא) [איתמי], וכ"ש דכאן שלא קבלו עליהם בלשון לפרוע אלא בלשון להחזי', ולשון להחזיר משמע בכאן שממקום שנתנו יש להם להחזיר מן הסתם, ואינם מחוייבים לפרוע משלהם כלום בזה.
@שו"ת הריטב"א סימן קטו
שאלת מי שיש לו דין עם חברו וצריך להחרים סתם מי שיודע לו עדות על חזקה או על ענין אחר, אם מותר להחרים בשבת, ואם [יש] למיגזר דילמא אתי לכתוב כדרך שאסרו שאין דנין בשבת +ביצה לו, ב+ מטעם זה, וחרם זה תחלת דין הוא.
תשובה דעתי בזה שאין +וכן האגודה פכ"ג+ להחרים בשבת אלא חרם שיש בו פקוח נפש או חרם צבור שיש בו תקון לרבים כל כך [שאינו] בחול כבשבת משום דאיכא כנופיא.
ואף זכרונות עדיות +עיין שו"ת ריב"ש סי' שפח וסי' שצ+ שנהגו להזכיר בבתי כנסיות בלא חרם לא היה כדאי להתיר דהוה ליה כדיבור של חול +שבת קנ.+ אלא שנהגו בכך מפני שיש בו תקו' העולם, וכעין שמפקחין +שבת קנ+ על צורך מצוה שהוא מותר בשבת דהוה ליה כדיבור של מצוה. +ועיין תשובת הרשב"א, הובאה בב"י או"ח סי' שו.+
@שו"ת הריטב"א סימן קטז
עוד מי שנתן לחברו או נתחייב לו בשטר ובקנין מהיום ולאחר מיתה, (והלווה) [והלוה] בחיים, ועדיין לא חל שעבודו של מלוה עד לאחר פטירתו של לוה, ובעודו בחיים של לוה נקרע השטר שנתחייב לו, והלוה אומר שכבר נמחל שעבודו, והמלוה אומ' שעדיין לא חל שעבודו ולא אבד זכותו לאחר שלא חל עד לאחר פטירתו של לוה, ותובע המלוה מן העדים שיעידו בב"ד עדותן שעשו באותו שטר ויקבלו הב"ד עדותן להיות לו לזכות ולראיה אחר פטירתו של לוה, שאם נקרע אותו שטר הא לא מחל לו. הדין מהו, ע"כ.
+קטע מתשובה זו הובא בב"י חו"מ סי' מה.+ תשובה הפרש גדול יש בין מתנה לחיוב, דאלו מתנה דלאו בת פרעון ומחילה היא אע"ף שנקרע השטר קרע ב"ד לא בטלה המתנה, ואפי' החזיר לו השטר לא חזרה מתנתו כדאי /כדאי'/ בפ' גט פשוט +ב"ב קסט, א.+ וכיון דכן העדים יעידו בב"ד ויעשו לו מעשה ב"ד כדין מי שנמחק שטרו שבא לב"ד ועושין לו מעשה ב"ד כדאי' התם +שם /ב"ב/ קסח, א.+ אבל הם אין עושין לו שטר אחר שכבר עשו שליחותם כדאי' התם +שם /ב"ב/ קעא, א.+ אבל המתחייב בחיוב מלוה דהוי בר פרעון ומחילה (אין) [אם] (הלווה) [הלוה] מודה שלא פרע ולא נמחל לו מעולם פשיטא שהוא חייב מחמת הודאתו בתורת מלוה על פה, אבל מעשה ב"ד אין עושין לו לגבות בו מנכסים משועבדים, דדילמא נמחל או נתפרע ועביד קנוניא על הלקוחות, וכאותה שאמרו +ב"מ יב, ב+ גבי מצא ש"ח בשוק שאע"ף שהלוה מודה לא יחזיר בשטר הראוי לגבות מנכסים משועבדים דחיישינן לפרעון ולקנוניא, ואפי' בשטר שהוא תוך זמן שלא ניתן ליגבות עד לאחר מיתה, דלא גרע נקרע מהיכא דנפל דאיתרע ליה אדרבה גריע מיניה, הילכך אם הודה הלוה שלא פרע ולא מחל חייב כדין מלוה על פה בלבד לזמן פרעונו, ואם אומ' שנמחל או נתפרע ולכך נקרע קרע (בב"ד) [ב"ד] הרי זה פטור, וזה ברור. ומ"מ הלשון שכתבת שלא חל שעבודו של שטר זה לא נכתב בדקדוק, דכיון דנתחייב בקנין מעכשו ולאחר מיתה כבר חל שעבודו, אלא שאין זמן פרעונו עד לאחר מיתה וכחוב שהוא תוך זמן.
@שו"ת הריטב"א סימן קיז
שאלת ראובן נשכר לשמעון לשמשו שנה אחת, ונשתעבד לו לזה בשטר בקנין כראוי, ובתוך השנה בא לחזור בו. ואתה אומ' שיכול לחזור בו ואפי' בחצי היום משום +ויקרא כה, נה+ כי לי בני ישראל עבדים ולא +ב"ק קטז, ב, ב"מ י, א+ עבדים לעבדים, וכיון דמשום קרא הוא אין לחלק בין שנשכר בדבור בין שנשכר בקנין, ולא בין שכיר יום לשכיר שנה או יותר, דסוף סוף לא עבדים לעבדים אמ' קרא, (ונשתעעת) [ונסתייעת] ממה שכתבו רבותי' הצרפתים ז"ל על מי ששכר /שהשכיר/ עצמו ללמד תינוקות, ואמרת שנראה בעיניך כי כל שאינו דן כן טועה בדבר משנה, ועל זה שאלתם הכרעתי, ע"כ תורף שאלתך.
תשובה באמת כן נראה מדברי התספות /התוספות/ +עיין ב"מ עה ד"ה השוכר ושטמ"ק שם+ כדבריך, אבל כך מקובלני ממורי הרב הגדול ר' אהרן הלוי ז"ל וכן כתוב אצלי משמו בפ' השוכר +עיין שטמ"ק, שם ד"ה השוכר בדברי רבינו בשם רבו ובמה שכתב לפניו+ (שנים) [בשנים] או שלשה מקומות, כי הלכה רווחת אצלו משום רבותיו ז"ל +קטע זה הביאו ב"י בחו"מ סי' שלג בשם רבינו ועיין ש"ך, שם ס"ק יד, שגם הריטב"א לא קאמר אלא בקבלן ואילו ראה שו"ת זו לא היה כותב כן, שהרי בשאלה מפורש בשכיר שנשכר לשמשו לשנה אחת+ שלא אמרו שהפועל יכול לחזור בו אלא בשוכר /במשכיר/ עצמו באמירה כדין פועל של תורה, אבל כל שנשתעבד בקנין לטפויי מילתא אתא שלא יוכל לחזור בו, וכל כי האי גוונא תנאי שבממון הוא שהוא קיים, כמתנה +ב"מ צד, א+ על שאר כסות ועונה, דאפי' עונה +עיין בית שמואל אה"ע סי' סט, סק"ה, בשם מהרי"ק, ועיין משנה למלך אישות פ"ו, הל' י וחדושי רבינו לקדושין יט, ב ד"ה תניא אידך המוכר+ דבר שבממון הוא כפי הפירוש הנכון וכפי הירושלמי +עיין ירושלמי ב"מ פ"ז, הל' ז, קדושין פ"א, הל' ב וכתובות פ"ה, הל' ח+ וכל הנאה שבגוף כדבר שבממון חשוב, כמו שאמרו בירושלמי +ב"מ, שם /פ"ז, הל' ז/+ איזהו דבר שאינו של ממון שלא תצטרכי גט שלא תהיה זקוקה ליבם. וכליה פרקין דהשוכר את הפועלים דהיינו בפועל שנשכר בדברים, וכל כי האי גוונא חדוש הוא ואין לנו בו אלא (חדשו) [חדושו], ועל דא אנא סמיך. והנראה כי אף לבעלי התוספות ז"ל כל ששעבד עצמו ונכסיו לשמוש זה גובה מנכסיו (ולשכור) [לשכור] משמש אחר, כל שבאת החבלה ליד בעל הבית ששוכר עליו מן החבלה עד ארבעים וחמשים זוז +שם /ב"מ/ עו, ב+ לפי שכבר זכה לו חבלה לכך, ושעבוד נכסיו בקנין כמי שבאת חבלה לידו דמי.
@שו"ת הריטב"א סימן קיח
שאלת ראובן לוה משמעון מעות שהם מחברת הקברים לרבית קצוצה, וטען ראובן שיש לו לנכות מן החוב כדי הרבית. ושמעון טוען כי הרבית הוא /היא/ במעות של הקדש ואין רבית להקדש. וראובן טוען אין המעות אלא מאנשים ידועים שהם מן האחוה ואין להם דין הקדש אלא דין הדיוט, הדין עם מי.
תשובה הדין בזה עם ראובן הלוה, ואע"ף שמודה ראובן כי המעות הם ממעות החברה של הקברים, והטעם שלא אמרו שאין רבית להקדש +ב"מ נז, ב+ אלא בהקדש גבוה ממש דלא קרינן ביה אחיך, אבל בהקדש של עניים +עיין טור וב"י יו"ד סוף סי' קס ומשנה למלך מלוה ולוה סוף פ"ד+ אחיך ורעהו קרינן ביה ויש להם אונאה ורבית ונזקקין, תדע דהא ממעטינן הקדש מדיני שומרין משום דרעהו כתי' ביה +ב"מ שם /נז, ב/+ ואלו מעות של עניים אינם בכלל זה דהא איצטריכינן למעוטינהו מתשלומי משום דכתי' לשמור ולא לחלק לעניים, ודוקא לעניי דלא קיץ להו כדאי' בבבא קמא +דף צג, א.+ ובתוספתא +ב"ק פ"ד ועיין בבלי ב"מ נז+ אמרו יפה כח הדיוט מכח הקדש נזקקין להדיוט ואין נזקקי' להקדש, רבית ואונאה להדיוט ואין רבית ואונאה להקדש, הרי שהושוו רבית (לנזקין) [לנזקקין] ואונאה שנוהג בממון עניים +עיין שו"ת רשב"א סי' תרסט, שבמעות ת"ת אפשר להתיר, מפני שאין לממון זה בעלים ידועים ועיין שו"ת פני משה ח"א, סי' צד ושמש צדקה יו"ד סי' סז וסי' כ ועיין נמוקי יוסף ב"מ פ"ה, סוף סי' תנט בשם רבינו.+ ובפ' איזהו נשך +אולי צ"ל: פ' הזהב דף נז ועיין ביאור הגר"א יו"ד סי' ק"ס, ס"ק מב+ דפריש תלמודא כיצד אין רבית להקדש הכי (פירשה) [פירושה] (בקדש) [בהקדש] של בדק הבית, וזה ברור. ומ"מ מה שטוען ראובן שאין להם דין הקדש כיון דהם אנשים ידועים איני יודע מהו שח, שאם האנשים ההם אין להם להוציאם אלא בדבר של הקדש וצדקה הקדש גמור הוא, ואם יכולים להוציאם לצורכי עצמם פשיטא דחולין גמורין הם, ועם כל זה אין אנו צריכין לטענתו כפי מה שכתבתי.
@שו"ת הריטב"א סימן קיט
ולענין מה ששאלת באותו האיש שנדו רבני ברגש לפי שלא השלים לחברו מה שגזרו עליו, ובא לעירכם, אם אתם אסורין לדבר עמו ולנהוג עמו נדוי כיון דקי"ל +מועד קטן טז, א+ כי מנודה לעירו מנודה לעיר אחרת, או אם אין נוהגין עמו נדוי כיון דלא נתנדה על הזכרת השם [ולא] לשום איסורא. ואפי' יהיה בנדוי אם יכולין שלשה להתירו כיון דקי"ל שם +/מועד קטן טז, א/+ דהני בי תלתא דמשמתי אתו בי תלתא אחריני ושרו.
תשובה ודאי כיון דנדו אותו רבני ברגש כדין על דלא ציית לדינא (נדויים) [נדוים] נדוי אפי' לבני עיירות [אחרות], דההיא דמנודה לעירו מנודה לעיר אחרת, מנודה לכל העולם, כדמוכח בדוכתא ממאי דקתני בהדיא מנודה לתלמיד אינו מנודה לרב דאוקימנא כשנדה לכבודו, וכ"ש לפי מה (שכתבתי אני) [שכתבת] [לי] בכאן דלא ציית דינא מנודה לעיר אחרת מנודה לעירו +וכן כתב הרמב"ם ת"ת פ"ו, הל' יד+ ולא איתמ' ההיא אלא כשנדוהו על עסקי צבור ותקנותיהן דומיא דתלמיד שנדה לכבודו, וכן נראה דעת הראב"ד ז"ל. +וכן כתב הרא"ש בשם הראב"ד, וכן הטור בשמו ביו"ד סי' שלד.+ ומה שאמרת אם יכולין שלשה להתירו, ידוע הוא שאין יכולין להתירו מקמי דליציית דינא, חדא שלא אמרו הני בי תלתא דמשמתי וכו' אלא בשפייס בעל דינו ועשה תשובה +וכן כתב הרמב"ם תלמוד תורה פ"ז, הל' ט+ אבל בשעמד במרדו חס ושלום. ועוד לא אמרו דאתו תלתא אחריני ושרו אפי' בשפייס בעל דינו אלא בשהמתירין שקולין בחכמה ובמנין כמו המנדין וכדאמרינן +מע"ק יז, א+ התם גברא רבה כרב יהודה ליכא הכא דלישרי לך, ואפי' נשיא גדול הדור שהוא מתיר [מתיר] את הספקות אבל ודאות אינו מתיר וכמו שכתב הראב"ד ז"ל. +וכן כתבו הרא"ש והטור בשמו, שם.+ ומה שנראה מדבריך שהמנודה אסור לדבר עמו, זה אינו, דהא קי"ל +מע"ק טו, א+ מנודה שונה ושונין לו נשכר ונשכרין לו, ואשכחן בההוא +שם /מו"ק/ יז, א+ דשמתיה (דרב) [רב] יהודה (היה) [שהיה] מדבר עמו ואמ' ליה לא בדידך בדיחנא +לפנינו הנוסחא: מחייכנא.+ וכן תלמידי ר' אליעזר המבורך +ב"מ נט, ב+ היו מדברין עמו, וכן כתוב בתוספתא +ראה סנהדרין סח, א+ ועיקר +וכן כתבו הרא"ש והטור ועיין שו"ת ריב"ש סי' קעג ועיין בחידושי רבינו למועד קטן טו ד"ה מנודה.+
@שו"ת הריטב"א סימן קכ
לעיר טוליטלה. שאלתם ידוע לפני כבודך כי קהלות קשטליא מתפשרים עם המלך בעבור המס בדבר קצוב שיתנו לו בכל יום, והם יוציאו אנשים שיחלקו אותו המס על הקהלות, ומחלקי המס שעשו החלוקה בטליטלה עשו תנאי בתקנה שעשו על ענין החלוקה, וזהו לשונה: כל מי שנשא אלמנה או גרושה או יתומה שהיתה פורעת מס חוץ לעירו מחלוקת בלדוליד ועד הנה, או כל מי שישאנה מכאן ואילך, שיפרע האיש ההוא במקום שהיה פורע קודם שינשא, ותפרע האשה ההיא במקום שהיתה פורעת קודם שתנשא, ע"כ. ועתה כן היה, שראובן היה דר בירושלים פורע מס עמהם, ונשא אשה אלמנה שהיתה פורעת מס בגליל, והביאה הבעל למקומו ודרים שם, וזה ראובן היה ידוע שלא היה לו כי אם דבר מועט קודם שנשא, וגם פנקסו היה דבר מועט בעירו, ונשאר זמן מרובה שתים או שלש שנים בפינקסו הראשו' אע"ף שקבל ממון רב עם האשה, לפי שאותו ממון היה בחזקת שהוא של אשתו והיא היתה מחוייבת לפרוע מס עליו במקומו /במקומה/. ולזמן נכנס באומנות מלך ושרים והצליח במעשיו, (ופסרו) [ופסקו] עליו בעירו פנקס גדול כאלו היה הממון שבידו שלו. והוא צועק תמיד פטרו לי חלק אשתי (ומרויח) [ומביא] כתבים מן המלך יר"ה על זה, ומפני החרמות והתקנות היה מוכרח לפרוע על הספק עד שידון עם הקהל כי לא רצה להכניס עצמו בספק חרם קודם הדין, ולא היה לו פנאי לעמוד עמהם. ועכשו תובע אל קהלו ואומ' להם, אתם נטלתם ממני מס על כל מה שיש לי בין שלי בין של אשתי מהיום כמה שנים ואשתי היא פורעת מס במקומה, ויש לכם לנכות מפנקסי המס שלה מהמעות שלקחתי עמה שהם כך וכך שאבאר שלקחתי עמה ומה שהרויחו מעותיה, כי הכל בחזקת חיוב עירה לפרוע המס שלהם לשם, ואני רוצה שתחזירו לי כל מה שנטלתם ממני, ומכאן ואילך שתצוו לעושי הפנקס שיפחתו מפנקסי מה שנטלתי עמה והריוח שלו באומד כפי מה שאומדי' (אותי) [אותו]. והקהל טוענין כי הם חושבין כי כל אותו ממון שקבל עם אשתו הלך לו והוציאו ואכלו, והוא חייב לפרוע עמהם לכל מה שיש לו שהוא הרויח אותו בגופו שטרח באומנות מלך ושרים, כי גופו וממונו הוא משועבד למס שלהם, או ישבע מה שנשאר מגוף הממון של אשתו מהממון או מן העסק שלו (וינכה) [וינכו] אתו לו לפי שבועתו מכאן ואילך. ועוד דאפי' יהיה קיים כל הקרן, כל מה שהרויח בממון הוא שלו, דבעל אוכל פירות בנכסי אשתו +כתובות מו, ב+ וישבע וינכה (משבועתו) [בשבועתו] מה שנשאר (ממון) [מממון] אשתו מגוף הקרן בלבד כי הוא באומנות המלך והשרים הרויח הממון. ועוד כי הם אומרים כי מה שראובן תובע שיחזירו לו המס שפרע בזמן שעבר, כי בכל עשיית פנקס היו מתנין שינכו לאדם החובות שעליו ומסתמא (כל) [ככל] הכתוב נכו לו ממון אשתו על שבועתם, ולא פסקו עליו כי אם על שלו בלבד, ואין להם לנכות אלא מכאן ולהבא בשבועתו ואפי' לפי דבריו, וכ"ש שהם אומרין כי הוציא כל הממון של אשתו והלך לו, ומה שיש לו היום הוא הרויחו ואין להם לנכות לו לא לשעבר ולא להבא עד שישבע מה שנשאר מהממון של אשתו בעין וינכו לו מכאן ואילך כפי הנז'. והשיב ראובן ואמ' כי מה שטענו הקהל שאותו ממון הלך והוציאו ומה שיש בידו הוא הרויחו במה שטרח במלאכת מלך ושרים, אומ' ראובן אפי' יהיה כן כפי דבריהם, כשנכנס למלאכ' המלך והשרים מחמת ממונה היה, והכל נחשב ממונה, כי אלמלא ממונה לא היה מתמנה גבאי למלך, וכמו שאמרו +ב"ב קמד, א+ לגבי אחין השותפין שנפל אחד מהן לאומנות המלך שהכל הוא ממונם ומה שהרויח לאמצע ואע"ג דחריף טפי לא אמרינן חורפיה גרם ליה, ואם כן נמצא שכל מה שהרויח עם המלך כממונה הוא ויחלוקו השותפין לפי ממון. ולא עוד אלא אפי' הלך כל אותו ממון כפי דבריהם כפי מה שהם טוענין, כל זמן שלא בא עמה לבית החשבון וטרח והרויח אפי' בכל [שהוא] שנשאר ממנו חזר ממונה כדאמרינן +ב"מ קה, א+ הכא האי מאן דקביל עיסקא ואפסיד וטרח ומלייה ולא אודעיה לא מצי אמ' ליה דרי עמי בההיא פסידא דאמ' ליה להכי טרחת ומליתיה דלא ליקריוך מפסיד עסקי, ש"מ שמאחר שלא בא לבית החשבון עמה אינו יכול לטעון לה הפסדתי, והרי הוא ממונה ואין לו בו חיוב אלא (אנשי) [לאנשי] מקומה. ומה שטענו שכל הריוח שלו דפירות דנכסי אשתו [שלו הוא] דנכסי אשה לבעלה, בכאן אינו כן, שכיון שהתנו הקהלות שתהא פורעת מס במקומה הרי סלקו אותו שלא יירש בנכסיה פירות אלא מה שנותר מן המס ביום מותה, דיהוי ליה כמי שכתב +כתובות פג, א+ לאשתו דין ודברים אין לי בנכסיך ובפירות ובפרי /ובפירי/ פירות דאין לו בהם כלום עד יום מותה ואם מתה יירשנה, וכן האומ' +שם /כתובות/ דף ע+ לאשה צאי מעשי ידיך במזונותיך דאין לו במותר עד יום מותה שאם הותירה היום תצטרך לו למחר, וכן בזה הריוח כן, ומה לי שיתנה הוא מה לי שיתנו הקהלות ביניהם, תנאי ממון הוא כשאר תנאי כתובה שמתנין הקהלות כפי רצונם לעקור הדין, כדאמרינן +ירושלמי כתובות פ"ט, סוף הל' א+ הני דכתבין אי מיתת בלא בני תהדר (מדלא) [מדלה] לבני נשה תנאי ממון הוא וקיים, ובדין הוא שתעכב על ידו שלא יאכל ממנו דבר, ומה שמניחתו לאכול מחילה ולא דינא, כיון שהניחוה פורעת מס במקומה לא על דעת (שיתלה) [שיכלה] הקרן ותפסיד את שלה ואם תתאלמן או תתגרש תצא בלא כתובה ובלא נדוניא ממה שהביאה לו שהרי אומ' לה כבר פרעתי בשבילך מס כאלו היה עליה חוב ופרעו בשבילה ובשנים מועטות (יבלה) [יכלה] הקרן. ומה שטענו שכל הכתוב של עושי פנקסיהם נכו לו חלק אשתו מאחר (שכללם) [שכללו] בשבועתם שיסלקו כל החובות שיודעים לו ומסתמא סלקו חלק אשתו, ראובן אומ' שאין בני אדם חושבין כתובת אשתו חוב אלא ממונו, שאם כן היה להם לנכות לכל אחד כתובת אשתו וגם נדונייתה שהיא חשובה חוב כדאי' בפיאה +פ"ח, משנה ח - ט+ לגבי צדקה שאסור לו לקבל אם יש לו מאתים זוז ואמרו שמחשבין לו כל חוב שעליו וכתובת אשתו שהיא בכלל חוב, וא"כ אין לך (שיש) [שנכו] לו כתובת אשתו אחת מני אלף. וא"ת שהאשה היא חייבת לפרוע עמו ומשום הכי אין מנכין לו, מ"מ אינם פוסקי' אלא עליו לא על אשתו כל שלא היתה אלמנה או גרושה, והלכך היה להם לנכות, וכיון שאינם מנכין לשום אדם גם לו נמי [לא] נכו מן הסתם, ועוד ישאלו את פיהם ונראה מה יאמרו אם נכו אם לאו, ואין בזה כיון +כתובות יח, ב, ב"ב קסח א, סנהדרין מד, ב, מכות ג, ב+ שהגיד שוב אינו מגיד, שאין זה אלא בירור (כאומ') [כיון] דלא עקרו סהדותיהו נאמנין, ושמא יאמרו טענה זו או יאמרו שלא ידענו שהיתה פורעת מס במקום אחר. עוד אומ' ראובן כי מכאן ולהבא אפי' לפי דבריהם שהלך הממון, כיון דהוא מודה לה שנשאר ממונה וגם שהיא אשתו יכול ליתן לה משלו (אי) [איזה] סך שירצה קודם חיוב הפנקס ויפטר ממנו ויש לסלקו מפנקסו אע"ף שהיא אשתו מאחר שהיא פורעת במקום אחר, אף עכשו יש להם (לסלקו) [לסלק] בכדי אותו ממון כ"ש במה שהוא ממון שלה עצמו ומחוייב לעדה לפרעון מס שלהם, לפי' יש להם לומ' בכל פנקס שהם פוסקים (זו) [או] שיעשו מכאן ולהבא שינכו לו כך וכך ממון בשביל אשתו והוא יקבל [חרם] או ישבע כשאר בני אדם. ע"כ לשון שאלתכם.
תשובה צריך אני להקדים ולומ' כי הלשון הכתוב בהסכמת הקהלות בפנקס התקנה הנזכר לעיל שעליו בנוי כל הנדון שלפנינו בא סתום וקצר, במה שאמרו שתפרע האשה במקום שהיתה פורעת קודם שתנשא, שלא ביררו אם זה דוקא בנכסי האשה שאינם כתובין בכתובה [והן הנקראין נכסי מלוג, או גם בנכסים הכתובין בכתובה] שהן נקראין בהרבה מקומות בתלמוד בלשון כתובה ונקראין נכסי צאן ברזל ג"כ. כי מתוך לשון הטענות הכתובות לעיל נראה כי הנדון שלפנינו (וכלו) [כלו] על הממון שקבל ראובן בנדוניא (עם אשתו) [מאשתו] הנכתבין בכתובתה כמו שמוכיח בכמה מקומות (בהם), ואע"ף שבמקום (אחר) [אחד] מן הטענות קראום נכסי אשתו שאין הלשון ההוא (נאמרין) [נאמר] אלא על נכסי מלוג או נכסים שהאשה משיירת לעצמה, דרך העברה ושלא בדקדוק נאמר. ומעתה יראה מזה כי פשוט הוא לכם כי לשון התקנה נאמ' גם על נכסי נדוניא, וכן נהוג ביניכם, וכן נראה ג"כ מהכרעת הדעת לדון, שהרי נראה כי העושים התקנה הזאת ירדו לתקנה זאת לפי שבזמן ההוא (הנוטל) [הוטל] מס קצוב עד זמן ידוע על כל קהל וקהל לפי שבח בני אדם ושבח ממון שהיה שם באותה שעה, ולכן חשו כי בנשואי אשה לבעל מעיר אחרת אם יהיה הממון שלה נגרר אחרי הבעל יהיה נגרע מס הממון ההוא מערך קהל עירה ונוסף על קהל עירו, (ונמצאת) [ונמצאו] אלו מפסידין ואלו נשכרין (בה) (סבת) [בסבת] הבעל ותלקה מדת החלוקה. ומעתה עיקר החשש בזה ראוי להיות על נכסי (עסקי) נדוניא יותר משאר נכסי מלוג, לפי שנכסי נדוניא הם המצויין יותר, והיא מילתא דשכיחא למיחש לה ולמעבד בה תקנתא, כי לכל או לרוב יש נדוניא, ומיעוטא דמיעוטא הן שנשארין להם נכסים אחרים כדרך מה שאמרו בפ' אע"ף +כתובות נו, ב+ לכל יש כתובה ולא לכל יש פירות, ואע"ף שלשם נאמ' על עיקר כתובה, אנו מדברים כפי הנוהג בזמן הזה בכל הארץ. ואחרי הצעה זאת אשוב לדבר על מה שנראה לי בעיקר הדין. והנראה לי לפי קוצר דעתי, כי ראובן זה פטור מנכסיו (וממס) [ממס] בני עירו כל זמן המשך פרק התקנה הנז' שאשתו פורעת בעירה כדי הממון שקבל עמה בנדוניא כשנשאה, וכדרך שנפטר בשלש שנים הראשונות, שאם לא קיים ראובן הממון ההוא עליו (כשנשאת) [כשנשאה] בתורת נכסי צאן ברזל, אלא שהתנו שיהא הממון עומד בעין וישתמשו בראוי להשתמש ממה נפשך ויתעסקו במעות לעולם או עד זמן ידוע, הא ודאי כל זמן שהממו' ההוא קיים בעינו או מה דאתי מחמתיה הכל מודים שהוא פטור ממס עירו כלשון התקנה, כי אני רואה שאין הדין ביניהם אלא לפי שהקהל חושבין מאומד הדעת כי הממון שקבל עם אשתו כבר חלף הלך לו כלו או מקצתו, והממון שיש לו עכשו הוא ממון אחר שסיגל לעצמו מאומנות המלך או מדברים אחרים, ואומרין ג"כ כי הריוח שנתוסף בממון שקבל אין לחושבו בכלל פטור הממון הראשון שנשא ונתן בו, הא בקרן עצמו שקבל מודים שהוא פטור, ומעתה [אין] להם לקהל הקדוש יצ"ו להוציא לראובן מפיטורו ומחזקתו מפני אומד ספק זה, אדרבה העמד ממון על חזקתו +כתובות עו, א ובהרבה מקומות+ ונימא אותו שהיה הוא שנמצא ושיש לו עכשו, שאין ספק כזה מוציא [מידי] ודאי +פסחים ט, א, יבמות יט, ב, לח, ב, ע"ז מא, ב, חולין י, א.+ וגדולה מזאת כתב רבי' הגדול ז"ל בתשובות שאלה +הרמב"ן, הובאו דבריו בספר התרומה שער מג ח"ד, סעיף ב, ועיין גדולי תרומה שם+ על הנותן נכסיו לאחרים מהיום ולאחר מיתה ואחר כך היה אומ' כי הנכסים הנמצאים לו עכשו אינם נכסי המתנה, שפסק הרב ז"ל דלאו מילתא היא, אלא אמרינן כי הם הנכסים הראשונים, והביא ראיה מן התוספתא וכן היא אצלי משמו של מורי הרב ר' אהרן הלוי ז"ל על ההיא דפ' יש נוחלין +ב"ב קכח, ב ועיין מה שכתב נמוקי יוסף שם, בשם הריטב"א בשם רבו+ בההיא דהאומ' תטול אשתי כאחד מן הבנים שנוטלת כאחד מן הבנים, שאמרו ובנכסי' של עכשו. ואע"ג דביבמות פ' האשה שלום +דף קטו, ב+ בעובדא דשומשמי דנחלקו שם אם חוששין שמא פנן /פינן/ והני אחריני נינהו או אין חוששין איפסיקא הלכתא דחוששין, כבר פירש לנו רבי' ז"ל +עיין מה שכתב רבינו בחידושיו ליבמות שם /קט"ו, ב/ ד"ה יצחק+ דהתם משום דאתינן לאפוקי ממונא (בטעות) [בטענת] כאן נמצאו וכאן היו ובפקדון דקאי. ועל הדרך הזה ההיא דרב אשי דפ' המדיר +כתובות עו, א. ועיין בחידושי רבינו שם.+ אבל בכל שהוא להעמיד ממון על חזקתו הראשון ושלא להוציאו מחזקתו לחזקת אחרים כנדון שלפנינו וכיוצא בו, הכל מודים שאומרין הוא שהיה הוא שיהיה הוא שנמצא אם אין שם הכרח ברור כנגד, וכ"ש בנדון הזה שאם הממון הזה לא קבלו ראובן עליו כצאן ברזל שיש להם להעמיד' בעין במידי דלא פחתי, כדאי' בפ' האשה שנפלו לה נכסים +שם /כתובות/ עט, ב+ ולא (תנחינו) [תניחנו] לכלות הקרן כלל, שראוי לנו להעמידו בחזקתו, (ולא) [ואם] לומ' שראובן זה כתב הממון הזה לאשתו בכתובתה כפי הנוהג שקבלו עליו בסך ידוע בתורת צאן ברזל שאם פחתו פחתו לו ואם הותירו הותירו לו, גם כן יש לפטור מנכסיו ממס בני עירו כדי הסך ההוא כל זמן התקנה שהיא פורעת מס בעירה על הממון הזה, דאע"ג דנכסי צאן ברזל אלו אחר שקבלן עליו כן כדידיה חשיבי כדאי' בפ' אלמנה לכהן גדול +יבמות סו, א+ בשמעתא דהמכנסת שום לבעלה (זיקתו) [זיקתה] בהם אינו /אינה/ אלא משום שבח בית אביה למאי דשייך בה שבח בית אביה, כגון לומ' כלי אני נוטלת כדאי' התם, וכמו שאמרו בירושלמי דפ' [מציאת] האשה +כתובות פ"ו, הל' ג, ועיין יבמות פ"ז, הל' א+ שאין אדם רשאי למכור את כלי אשתו, וכיוצא בזה, מ"מ כיון שכבר קיים לה הסך וכל נכסי' לכך הם משועבדים, ותקנת הקהלות עושה הממון הזה אצלה כאלו הוא בעין אצל מס בני עירה, וכאלו נטלה ממונה והלותה אותו בחובות בשטר לאחרים, הרי הממון עומד בחזקתה לענין המס כבתחלה. ואע"ג דמדינא לא נתנה כתובתה לגבות מחיים כדאי' בפ' האשה (שנפלה) [שנפלו] +כתובות פא, א+ ובדוכתי אחריני ואולי לא תבא לידי גוביינא אין בכך כלום, כי היאך תפרע על הנכסים האלו בעירה ויפרע הוא בעירו, וננקוט חוטרא בתרי רישי, אלא ודאי שהממון הזה כבר נתרוקן כל זמן התקנה ממס בני עירו של בעל, והונח במקומו הראשון כמו שהיה. וזאת היא הנותנת שאין לפוטרו אלא בשיעור הסך שקבל בשעת נשואין שהוחזק בו הפיטור כאן ובחיוב בעירה, אבל בריוח שהרויח ראובן ונתרבה בממון הזה אפי' על ידי משא ומתן שעשה בממון ההוא ממש אין לפוטרו, וכ"ש ממה שהרויח באומנות המלך, [שלפי טענתו] הוא נחשב מנכסי אשתו ונטפל בממונה לפי שמחמת הממון שקבל עמה יצא לאומנות המלך ומדמה אותה למה ששנינו בפ' מי שמת האחין השותפין שנפל אחד מהן לאומנות המלך נפל לאמצע, אני נפלא מאד מן הדמיון הזה, דהא ההיא מתני' ליתא אפי' בשותפין דעלמא אלא באחין שהם שותפין בנכסי ירושתן, וכפי הגירסא הנכונה שאנו גורסין שם האחין השותפין ולא גרסי' האחין והשותפין +עיין רש"י ב"ב קמד, ב ד"ה הכי גרסינן וכן כתוב בתשובות הרמב"ן סי' כה, הביאה ב"י חו"מ סי' קעז ועיין חידושי הרמב"ן וחידושי רבינו שם+ וענין מיוחד הוא באחין שהן שותפין דוקא שהם בזה כמו גוף אחד, ואמרו בירושלמי +ב"ב פ"ט, הל' ג+ שהוא נמשך כן עד שלשה דורות כדגרסי' התם תני ר' חייא רבה סתם אחים שותפין עד שלשה דורות א"ר יוסי בר' בון אף רב המנונא הורה כן, ע"כ. ובבראשית רבה +פרשה נד לבראשית כא, כג+ אם תשקר לי ולניני ולנכדי ע"כ לאחין השותפין. ובתוספתא +ב"ב פ"י+ מוכיח כן במה שהפריזו שם במדה זו שאין זה מקומו להאריך. וכ"ש [שאין] לומ' כן בענין הבעל ואשתו כלל, אלא דינו כנפל מחמת עצמו שהוא לעצמו, וכבר בא מעשה לפני רבותי +ראה הערה י"ג /עי' נמוקי יוסף ב"ב קכח ב/+ ז"ל בין שותפין בענין כזה ודנו כמו שאמרתי. ולא עוד אלא הריוח היוצא לבעל מנכסי צאן ברזל שקבלו עליו כיון דקביל עליה אונסא וזילא דבלאו הכי לא מקרי צאן ברזל כדאי' בפ' איזהו נשך +ב"מ ע, ב ועיין לעיל תשובה יב+ דאמרי ואי דלא קביל עליה אונסא וזילא צאן ברזל קרית ליה, שהריוח וכל הפירות היוצאי' מהם דבעל הוי לעשות כחפצו, ואינו חייב להוציאו בריוח ביתו שלא אמרו כן אלא בנכסי מלוג וכמו שהסכימו הפוסקים ז"ל +עיין טור אה"ע ס' פה.+ ומפורש בירוש' +ב"מ פ"ה, הל' ה+ דפ' איזהו נשך על משנת בכורות כדרך שהקשו בגמ' דילן תמן איתמר צאן ברזל לראשון וכה איתמ' לשני. א"ר יוסה תמן ע"י (שקערן) [שעיקרן] לראשון ולדן לראשון, וכה (שעקרן) [שעיקרן] לשני ולדן לשני ע"כ, ופירושו ברור כי תרוצו של ר' יוסה עולה כדרך תרוצו של אביי בגמ' דילן דההיא דבכורות הבעלים קבלו עליהם קצת ההפסד, והא דפ' איזהו נשך המקבל קבל עליו כל אונסא וזילא, וטעמ' דולדות פטורין מן הבכורה משום כיון דכי אתי גוי ותבע זוזי ולא משכח תפיס בהמה וולדות, הוה ליה יד גוי בא באמצע +בכורות טז+ וכפי הגרסאות אשר שם, אין בזה פלוגתא על עיקר הדין הראשון אלא שבא (רבה) [רבא] לומ' כי לענין פטור בכורה בזיקה כל דהו שיש לגוי בה סגי למיהוי יד גוי באמצע, ואפי' בטענה זו, וכדרך שאמרו בבכורות +ג+ דסגי באבר אחד, וקי"ל התם שאפי' אין לו חלק אלא באזנה פוטר כסברא דרב הונא ורב מרי ור' יוחנן, והאי זיקא נמי לא גרעא מההיא (בין) [כיון] שהיא מחמת תביעת זוזי שומת הבהמה כפי' רש"י ז"ל. וכיון שאפי' השבח הבא מגופן של צאן ברזל הוא של ראובן, כ"ש הריוח הבא במשא ומתן של מעות, וכ"ש מה שבא באומנות המלך. ומדברים אלו יש תשובה לראיה שהביא ראובן לומ' שאפי' כלה כל הממון שקבל עם אשתו כל זמן שלא בא עמה לחשבון ונשאר ממנו כל דהוא וטרח והרויח שהכל חזר לקרן הראשון מההיא דרבא בפ' המקבל +ב"מ קה+ שאין המימרא ההיא דומה לנדון שלפנינו, שהרי יכול בעל הדין לומר שלא אמרו זה אלא במתעסק בנכסי אחרים דוקא ומן הטעם שאמרו דלא ליקריוה מפסיד עסקי, ואפי' אם תמצא לומ' שנשאר (כן) [כאן] כשאר שותפין זה היה ראוי לומ' במעות של נכסי מלוג שלא רצו ליקח בהם קרקע כדינו כדאי' בפ' האשה +כתובות עט+ אלא שנתרצו שניהם שיתעסק בהם הבעל לדעתה, או במעות של נדוניא שהעמידום כך לעסק מדעת שניהם שלא קבלם בתורת צאן ברזל. אבל בממון זה שקבלו בנדוניא וכתבו בכתובה בתורת צאן ברזל לית דין ולית דיין שהקרן קיים לה על נכסיו, והריוח שבא מהם שלו הוא ככל ממונו. גם מה שטוען ראובן כי תקנת הקהלות הנז' עשה אותו כאלו כתב לה דין ודברי' אין לי בנכסיך ובפירותיהן ובפירי פירותיהן עד עולם ותנאם קיים כדרך הני דכתבין אי מיתת דלא בני תהדר פורנא לבי נשא דאיתמ' בירושלמי +צויין לעיל /הערה/ ו /כתובות פ"ט סוף הלכה א/+ וכל מה שאוכל (ואוציא) [ומוציא] בממון זה ובריוח שלו אינו מן הדין אלא מפני שהיא מוחלת לו, דבר זה אינו מחוור בעיני לאומרו אף לנכסי מלוג שלה, וכ"ש לומ' אותו בנכסי נדוניא (אלא) [אלו] שאחריותן עליו, ואדרבה כיון דידוע בתקנת הקהלות המפורסמות במלכות, ונשאה וקבל ממונה וקיימו עליו כנכסי צאן ברזל, [הרי] הוא כאלו התנה שיהיה הקרן שלה קיים לה לעולם, אבל הריוח של הנכסים שלו, ויפרע הוא המס עם בני עירה על הקרן שלה כבתחלה, וכתובתה קיימת, כמו שנוהגין כל העולם לפרוע על ממון שמקבלין מן הנדוניא עם בני עירה, ואין מנכין לה כלום כשגובה כתובתה, והוא מן הטעם שאמרנו, ולא גרע הוא מלשון הדיוט שהיה ר' יהודה דורש במתניתא, דתניא ר' יהודה אומ' אדם מביא קרבן עשיר על אשתו וכן כל הקרבנות שהיא חייבת וכ' כדאי' בפ' המקבל +ב"מ קד+ מקום שנהגו לעשות כתובה מלוה עושין. נמצאת אומ', ראובן פטור מלפרוע מס עם בני עירו על סך הממון שקבל עם אשתו כל זמן שנמשך תנאי הקהלות שהיא פורעת מס בעירה, וחייב לפרוע על שאר נכסיו ואף על מה שהרויח בממון שקבל, וכל שכן מה שהרויח באומנות המלך, ומביאין אותו עליו לבית השבועה במה שאומדין כשאר פורעי המס. ולענין מה שתובע ראובן מן הקהל הקדוש יצ"ו שישלמו לו מה שפרע לשעבר על נכסי אשתו לפי שלא נכו לו לשעבר, אלו נתן ראובן זה המס ההוא סתם בלא תרעומת ושום התראה הא ודאי בטלה תביעתו דאמרינן דמדעתיה יהיב ומחל, ועדיפא מההיא דבפ' איזהו נשך +שם /ב"מ/ סו, ב+ דאמ' רב נחמן ומודינא דאי שמיט ואכיל לא מפקינן מינה, אבל ראובן זה כל (מי) [מה] שפרע בתרעומת פרע ובצוחות שהיה צווח ככרוכיא ומביא כתבים מן המלך יר"ה וליכא (דמשג) [דמשגח] ביה, וחש לעצמו לחרמות ולתקנות ופרע מחמת אונס, והא ודאי לא מחל כלל, ועדיפא ממחילה בטעות שבפ' חזקת הבתים +ב"ב מא, א+ בעובדא דרב ענן דשקיל בידקא דארעיה דלא הויא מחילה, וכיון דכן חייבין לשלם לו כל מה שפרע על הקרן שקבל מאשתו. ומ"מ עליו להביא ראיה שלא נכו לו כי המוציא מחברו עליו הראיה +בכורות ח, ב, ב"ב קנג, ב+ ועושי הפנקס ודאי נאמנין כדברי ראובן אם אינן קרובין או פסולין, דהא פשיטא שלא אמרו בפ' חזקת +ב"ב מג, א+ שאין מביאין ראיה מאנשי העיר אלא לזכותן של בני העיר ובשלא סלקו עצמן כראוי במה שאפשר להסתלק, אבל לחובת +כיון שמשום נגיעה הוא ואם לחובתן אין כאן נגיעה, ועיין שו"ת הר"ב אשכנזי סי' ד בשם רבינו בתשובה+ בני העיר נאמנין, ויפה טוען ראובן, (ואנן) [ואין] בזה משום כיון שהגיד שוב אינו חוזר ומגיד, דמהיכא תיתי לומ' כן, דאי מההיא דתניא בפרק הנזקין +גטין נד, ב+ בהיה עושה עמו בטהרות ואמ' לו נטמאו טהרותיך ביום פלו' דכל שאין בידו או [שמצאו] ולא אמר אינו נאמן וכפלוגתא דאביי ורבא דהתם, אינה ענין לכאן, וקל להבין. ומה שכתוב בסוף השאלה, עוד אומ' ראובן כי מכאן ולהבא וכו', איני יורד לסוף דעתו בטענה ההיא, דאי מפני הודאתו בלחוד, הודאה במקום שחב לאחרים היא. ואי משום שיכול ליתן לה עתה מנכסיו קודם עשיית הפנקס, אפי' אם תמצא לומ' שזה (נפטרנו) [יפטרנו] כשיתן, אין לסלקו מפנקסו כל זמן שלא נתן (לנו) [לה], ומן הטעם הזה (ואמרינן) [אמרינן] ליה לכי מהדרת. ואין זה צריך לפנים, ואין לנו בנדון הזה אלא מה שכתבתי לעיל.
@שו"ת הריטב"א סימן קכא
שאלת מה לעשות בענין קצב אחד שהעידו עליו עדים שיצאת טרפה מתחת ידו, ואע"ף שהעדים לא היו כדאי לסמוך עליהם לפי שהיו חשודין על השבועה וגם שלא העידו עליו אלא אחר זמן שהיה המעשה ואחר שנתקוטטו עמו, עם כל זה חשו הקהל לדבריהם מפני שלבם נוקפם, וגזרו עליו שלא לאכול ממנו בשר אלא על ידי שומר. והנה הקצב הזה מתבייש בדבר ומתרעם יום יום ומרים קול שהעבירו עליו את הדרך העדים וגם הקהל יצ"ו, ואומ' עוד שיקבל עליו כל מה שיגזרו הקהל לעשות מלאכתו באמונה, וגם פעמים שמטריף בהמה שלו שהיא בחזקת כשרה, אלא שאנו חוששין שהוא עושה כמערים. ע"כ שאלתך.
תשובה הדבר הזה מסור הוא לך ולקהל יצ"ו, ולפי מה שאתם רואים ומכירי' במעשיו ובהנהגותיו, והנה לפי דבריך מה שגזרתם עליו דרך חומרא הוא ודרך יראת שמים להתרחק מן הדומה לכיעור, שהרי לא היתה עליו עדות מספקת, וכיון שכן הפה +ראה כתובות יח, ב+ שאסר והחמיר הוא הפה שיכול להקל בהתירו, ושלא יצטרך לו החזרה שהיא צריכה למי שחשוד בודאי על הטרפה +ראה סנהדרין כה, א+ ואם נראה לכם שהוא ראוי לסמוך עליו כאשר יקבל עליו ותחזירוהו לנהוג במלאכתו באמונה, טוב הוא שתחזירוהו לסלק קטטה (מביניהם) [מביניכם], וכ"ש אי תלו ביה טפלי, ויקבל [עליו] דברי חברות באלה או קנס אחר כפי מה שיראה לקהל יצ"ו ולב"ד שלך.
@שו"ת הריטב"א סימן קכב
עוד שאלת מה לעשות בנשים שבעליהן משחקים בקוביא ומאבדים ממונם, והן צועקות להתגרש מהם בטענת מאיס עלי, אם אתן לך בזה רשות לכוף אותם לגרש כדברי המורה הגדול ז"ל +הרמב"ם אישות פי"ד, הל' ח+ שהתיר לכוף לגרש בטענת מאיס עלי שאין בנות ישראל כשבויות להבעל לשנוי (עלי) [לה] ע"כ.
תשוב' +לתשובה זו רמז הר"ב אשכנזי בשו"ת שלו סוף סי' יט.+ כבר ידעת ולמדת בפני פעמים הרבה שלא הסכימה דעת רבי' הרמב"ן ז"ל וכמה גדולים אחרים ודעת רבותי ז"ל +עיין ב"י אה"ע סי' עז+ לדעת המורה הגדול ז"ל בדין זה, ולא אני שאני זנב האריות לאלו. ואף כי באמת יש בגליליות /בגלילות/ אלו שעושין מעשה כדבריו ואינן שומעין אלינו כנגד האריה הגדול ההוא, שנראה להם שיש במעשיהם תקון לבנות ישראל, עם כל זה חלילה לו מלהורות כמותו כנגד רבותי ז"ל ושאר האריות שכנגדו בדבר חמור כזה שהוא ספק אשת איש. ואף באלו המשחקים בקוביא אין לנו התר לפי שטתנו לכוף לגרש, אלא כשאנו רואין בהם שאין מקיימין עם נשותיהן דיני אישות בשאר כסות ועונה שאף הם מאותם שכופין להוציא כשאי אפשר מצד אחרת /אחר/ +עיין כתובות עז, א+ [כי] האישות (כחובה) [חובה] לכל אדם, וכמו שאמרו בירוש' +גטין פ"ט, הל' ט+ מפני ריח הפה כופין מפני חיי נפש לא כ"ש. וכן אם המעשה הרע שהם עושין גורם להם להחטיא נשותיהן בדברי עבירה ואיסור ואי אפשר להרחיקם מן העבירה בכפיה אחרת, אז אפשר לכוף שהרי אין אדם דר עם נחש בכפיפ' /אחת/ +יבמות קיב, ב.+ אבל בלאו הכי (נמי) אין כופין אותם לגרש מפני טענת מאיס עלי גרידתא. אמנם ראיתי למורי הרב ז"ל בכיוצא בזה שהיה קונסם להרחיק נשותיהם מלשמשם ולא לדונן במורדת בכך כדי שיתיסרו או לעשות בהם כיוצא בזה לפי ראות ב"ד +עיין שו"ת רשב"א סי' תרצג+ (יכ"ב) [יצ"ו] וכפי מה שהוא אדם כדי שישובו מדרכם הרעה, אבל לגרש מבקשין (אין) [ואין] כופין, ואתה דע לך.
@שו"ת הריטב"א סימן קכג
+שו"ת זו נכתבה לעיל סי' עו - עז בערבוב, שנתבלבלו בה הדפים לפני המעתיק הראשון, וכאן באה כסידרה בשלימות, ונשמטו בה כמה מלים, שהשלמתים משם בסוגרים מרובעים. יש ביניהם עוד כמה שינויי לשון קלים, הרוצה יעיין עליהם שם. בנוסח השאלה הושמט כאן תיאור מצבו של יעקב בעת הצוואה ואופן השגת הצוואה מפיו, ושם בא בהרחבה. כנראה, ששני שואלים שאלו את רבינו על מקרה זה: האחד, מחוגי ראובן המערער, והיא שנדפסה לעיל ולכן טורח הוא להסביר מצב בריאותו והכרתו המעורפלת של יעקב בעת עריכת הצוואה, והשני, מחוגי האפוטרופסים, והיא הכתובה כאן.+ שאלת יעקב היו לו שני בנים ראובן ושמעון, אחר שהגדילו נשאו נשים, ונתן להם יעקב אביהם הנז' הבתים הידועים לו בעירו, וכתבו כל אחד מהם חלקו בכתובת אשתו בשעת נשואין. לימים נפטר שמעון הנז' לבית עולמו בחיי יעקב אביו הנז' והניח שתי בנות רחל ולאה. לקץ ימים חלה יעקב הנז' ועשה צואה וזהו טופס צואתו +לעיל עמוד פ באו כאן תיאור מצבו של יעקב ואופן השגת הצוואה מפיו, עיין שם+: (בחמשי) [בחמישי] בשבת ז' ימים לחדש כך שנת כך וכך לבריאת העולם למניננו בסרקסטה, נכנסנו אנו חתומי מטה אצל ר' יעקב בר יצחק ומצינו אותו חולה ומוטל במטה, ושאלנו אותו והשיב על הן הן ועל לאו לאו, וצוה מחמת מיתה ואמ' לנו, היו עדים שיש לי אצל פלו' הדר במלכות קשטליא שתי טבעות זהב האחד באבן טרקות אחמר +אדום.+ והשנית באבן הנקראת שפיר, ועליו למסרם או למסור לפלוניתא בעדי כך וכך זהובים. ועוד יש לי אצל פלוניתא הנז' כך וכך זהובי' מקרן. ועוד יש לי אצלה כך וכך זהובים אותם שנתחייבה לתתם בעדי לדודתה ערב פסח הבא ראשו'. ועוד יש לי אצלה שתי כסתות של משי וכך וכך משי. ועוד אמ' לנו יעקב הנז' היו יודעים שיש לי אצל פלוניתא הדרה בקלעה איוב כך וכך (ותבה) [ותיבה] אחת בשטרות. וצוה שימכרו מלבושיו ושיעשו מדמיהם העטרה של כסף. ומנה אפטרפסין /אפוטרופסין/ לוי הנז' ויששכר בן אחיו של יעקב הנז' על עניינים אלו, ואחר שתגמ' העטרה הנז' שיתנו ליתומות בנות שמעון בנו או שיחזיקו בעדן כל הנשאר מכל הנכסים הנזכרים, [והודו שאותו שטר חוב של פלוני, שהשליש ממנו ליתומות בנו הנז'], והשליש השני של היהודי' שנקראת פלו', והשליש השלישי היא לראובן בנו. וצוה מחמת מיתה שימסרו ביד שליש חותמות החירות וחותם של בית המטבחים וחותם בית הצביעה, ושיהיו ביד השליש הנז' בעד ראובן בנו ובעד יששכר קרובו ובעד זבולון קרובו ובעד יתומות שמעון בנו, ואחר שיפרע זבולון הנז' החלק הראוי לפרוע בעטרה הנז' שיגבה משם ואילך מחצית חקי הצביעה. וצוה ג"כ שימסרו הגוים בעלי בית השפולקה ללוי וליששכר האפטרפוסין הנז' (התבה) [התיבה] שלו המופקד אצלם. ועוד אמ' שיש אצל פלו' כך. ועוד אמ' שאין לראובן בנו לפרוע שום דבר בעטרה הנז'. ונתברר לנו אנו חתומי מטה שמת יעקב הנז' מחמת החולי הנז' למעלה, ומה שהיה בפנינו מכל הכתוב לעיל כתבנו וחתמנו להיות לראיה. ע"כ טופס מה שנכתב בשם יעקב.
ואלו טענות ראובן הנז', תחלה הוא אומ' שאין זו צואה כלל מכמה טעמים, חדא שמה שאמ' יעקב היה ראשי דברים ולא היה בדעתו כלל, [ועוד שהם כתבו תחלה] בלשון ערב, והלשון עצמו אפי' אחר שהחליפוהו והעתיקוהו לרצונם מוכיח, שהרי הוא אומ' תחלת דבריו יש לי אצל פלו' ויש לי אצל פלו' במקום פלו', וכל הלשון הראשון הוסיף הסופר מדעתו בעצת א' מן האפטרופסין. ועוד שאין לשון זאת הצואה כשאר לשונות הצואות כלל, שכתוב בשאר צואות ומצינו פלו' מוטל במטה ודעתו מיושבת עליו ודבריו מכוונים ופיו ולבו שוים ובדקנו אם היה בדעתו, והרי כאן לא היה מכל זה כלל משום שלא היה בדעתו, וזה ברור אצל הסופר. עוד טוען ראובן הנז' דאפי' הכי עם כל זה דמן הדין אין הלשון ההוא גורע מנחלתו כלל, שכך כתוב בה ומינה אפטרפוסין לוי הנז' ויששכר בן אחיו על עניינים אלו, ואחר שתגמר העטרה הנז' שיתנו ליתומות בנו שמעון או שיחזיקו בעדן כל הנשאר מכל הנכסים הנז' למעלה והודו [שאותו] ש"ח =שטר חוב= [של פלוני] שהשליש ממנו ליתומות בנו הנז' וכו', ואין זה לשון מספיק כלל מן הדין, אלא שלא היה בדעתו, וראיה לדבר שכתוב שם ג"כ יהיו החותמות של בית המטבחיים וחותם בית הצביעה ביד שליש בעד ראובן בנו ובעד יששכר קרובו, והרי אין ליששכר בחוקי בית המטבחיים ולא (בחקי) [בחוקי] בית הצביעה שום זכות כלל. גם כן אפוא איך היה כותב כך, אלא שלא היה בדעתו ושהיו כותבין על שמו. ועוד שהעד השני לא שמע מעולם מפיו של יעקב כלל מכל הכתוב אלא שקראו אותו לוי והסופר הנז'. ועוד ראיה שלא צוה אלא שהזכיר קצת ממונו אצל מי היה שלא דבר מנפשו או אם היה חייב לשום אדם או מה היה רוצה משאר נכסי' או (עם) [אם] היה רוצה שיתחתנו בני ביתו כשאר בני אדם, אלא (שיכתבו) [שכתבו] כרצונם מה ששמו בפיו, והיה מנעניע /מנענע/ (רוצה) [ראשו], והשיבו הזכרון שהיה בערבי בלשון צואה, ואלה שמיא לא חשיב כן. עוד טוען ראובן הנז' (שמאר) [שמאחר] שהיה יעקב הנז' חייב לבנות שמעון בנו הנז' מקצת מעות בשטר לפי שמשכן לשמעון (אביהם) [אביהן] כל זכותו מבית המטבחים ושהם מקבלות המתנה שיש להם לקבל בפרעונם מה שהזכיר מן הנכסים לפי שראוי הוא שיפרעו חובותיו קודם כל דבר מאחר שלא נמצאו לו נכסים אחרים זולתם אלא בתים, ואולי אם היה בדעתו כונתו היתה שיתפרעו בנכסים הנז' מן החוב הנז'. עוד טוען ראובן הנז' שאפי' היתה הצואה קיימת מה שאינה כלום מן הדין שהוא ראוי ליטול בנכסים ההם ובבתים ובשאר נכסים פי שנים מצד בכורה שהרי כתוב בתורתנו הקדושה +דברים כא, טז+ והיה ביום הנחילו את בניו וכו'. עוד טוען ראובן הנז' שהחסד והארוחה שנותן אדוננו המלך יר"ה שאין להם בזה שום זכות מן הדין, שאינו נותן לנקבות אלא לזכרים שיודעין לעבוד (עבודתם) [עבודתו] וראויים לעמוד לפניו לשרתו, כמו שהוא מזומן להראות חותמו (ראובן) [לראובן] הנז' שאומ' בו (שעבדתו) [שעבודתו] [הנאתו] מאד. עוד טוען ראובן שלא צוה לאותם שהפקדון אצלם לתתו ליתומות בלשון מספיק, ושראוי להעשות העטרה קודם כל דבר ובתוך זמן קרוב, וכן שיפרעו חובותיו קודם כל דבר. והאפטרפסין טוענין שהצואה צואה ומספיק לכל דבר. עתה רבי' נ"ר בחסדך הגדול הודיעני בזה הדין מבואר ובקיצור דברים.
תשובה +תחילת תשובה זו הביא ב"י חו"מ בתחילת סי' רנ בשם רבינו+ מה שטוען ראובן לבטל שטר הצואה לפי שאין כתוב בה שם שהיה מוטל במטה ודעתו מיושבת עליו והלשונות שרגילין, זו אינה טענה, שלא הוצרכו אותן בדיקות שהוזכרו בריש פ' מי שאחזו +גטין סז, ב+ אלא במי שאחזו קורדיקוס וכיוצא (דדעתו) [דדעתא] שגישתא הוא, אבל סתם שכיב מרע דעתו צילתא היא ובלא שום בדיקה דבריו קיימין, וכן מוכיח באותו הפרק, וכן מכל סוגיות פ' יש נוחלין +אולי כוונת רבינו לסוגיות שבב"ב קלח: שכיב מרע שאמר כך וכך, ולא הזכירו שם שום בדיקה ולא כהרא"ש בפרק מי שאחזו, ועיין ב"י אה"ע סי' קכא ד"ה אע"פ+ ובפ' מי שמת +וכן זה שם, ב"ב קמז - קנו.+ אלא דבנשתתק מתוך חוליו אמרו בירושלמי +גטין פ"ז, סוף הל' א+ שצריך בדיקה פעם אחת. וכל הלשון שנוהגין בסתם צואות לשופרא דשטרי כותבין, וכ"ש שכבר כתבו כאן ששאלו אותו והשיב על הן הן ועל לאו לאו. גם מה שטוען ראובן ששטר הצואה בטל לפי שלא היה יעקב מדבר מעצמו מתחלה אלא שמשיב על מה שאומרין לו, גם בזה אין לחוש, וכדמוכח מההיא דאמרינן בפ' יש נוחלין +ב"ב קלג, א+ בההוא קא שכיב ואמרי ליה נכסיה למאן דילמא (לפלוניא) [לפלניא] ואמ' להו ואלא למאן, ואמרינן אם ראוי ליורשו נוטלן משום ירושה ואם לאו נוטלן משום מתנה. ולגבי גט לענין פקח שנשתתק אמרו בירוש' +גטין פ"ז, הל' א+ הוא הרכנת הראש הוא שמיעת קולו, ולגבי גט דחמיר. אמנם אם הוסיפו או שנו ענין שיש בו תוספת חובה למי שצוה עליו או ליורשיו אין עדותם עדות, וזו עדות שקר (הוא) [היא]. וכן אם העד לא שמע מפי יעקב אלא מפי העד האחר עדותו בטלה דעד מפי עד דעלמא הוא שהוא בטל +סנהדרין כט, א+ וכל זה [אם] נתברר כן בעדים, שאם לא כן שטר ועדים בחזקת כושר /כשר/ הם, ואע"ף שהעד אומ' כן לאחר שחתם אינו נאמן ואפי' [אין] כתב ידו יוצא ממקום אחר כיון שמעיד על עצמו שהעיד שקר וכדמוכח בפ' האשה שנתארמלה +כתובות יח, ב.+ גם מה שאמ' ראובן שיש לבנות שמעון לקבל הנכסים שאמ' יעקב שיתנו להן [בחובן שהיה יעקב חייב להן בשטר מחמת אביהן. אין זו טענה מכיון שלא אמר שיתנו להן] בחובן. (ולא) [ואלו] אמ' לפלו' ופלו' בעלי חובי בזה מקום עיון למפרשים ז"ל בההיא דשלהי פ' יש נוחלין +ב"ב קלח, ב ועיין חידושי רבינו שם ונמוקי יוסף בשם הרא"ש ומגיד משנה זכיה ומתנה פי"א+ בש"מ שאמ' תנו מאתים זוז לפלו' בעל חובי, ומההיא דפ' אלמנה נזונית +כתובות צו, ב+ גבי משל דר' יוסי למה הדבר דומה לש"מ שאמ' תנו מאתים זוז לפלו' בעל חובי רצה בחובו נוטלן רצה במתנה נוטלן. אבל כל שצוה לתת סתם ולא הזכיר דבר מכל זה מתנה גמורה היא, וכן הסכימו רבותי ז"ל וכן דעת הגאונים ז"ל +עיין ב"י חו"מ סי' רנג.+ ומה שאומ' שאין זכות לבנות שמעון בחותם החסד שעשה המלך לפי שלא נתן המלך החסד ההוא אלא לזכרים, זו אינה טענה אלא א"כ מוכיח זה מלשון החותם. אמנם מה שטוען ראובן כי אין הלשון שכתב במה שיתנו לבנות שמעון מן הנכסים גורע מנחלתו לפי שכך כתוב בה ומינה אפוטרפוסין וכו', עד, שלא היה בדעתו, אין זו טענה מפורשת כל הצורך, אמנם נראה שיש בלשון הזה לשון משובש ממה שכתוב והודו שאותו ש"ח של פלו' שהשליש ממנו ליתומות בנו וכו', דכיון שכתוב והודו נראה שאין זו הודאת יעקב המצוה בעל השטר, אלא האפטרפוסין לוי ויששכר הוא /הם/ שהודו כן, ואם הוא כן ושטר החוב אינו ברשותם אין הודאתם כלום להפקיע זכות ראובן היורש, שאיני רואה להם שום כח ושום השלטה בשטר החוב מחמת אפטרפסות זו כדי שתהא הודאתם בו הודאה, וזה ברור. עוד כתב שלא צוה יעקב לאותן שהיו אצלו ליתנו ליתומות בלשון מספיק, גם טענה זו סתומה ויש בה מקום עיון, שאיני רואה שצוה על הנפקדים שיתנו [כלום לבנות שמעון בשום לשון בעולם, כי מה שכתוב שם שיתנו] להן או שיחזיקו בעדן בנשאר מן הנכסים הנז', אין משמעות הלשון ההוא אלא על לוי ויששכר האפטרפוסין שמינה על (העניינים) [הענינים] האלו, וכי מעיינינן בההוא לישנא אין בו לשון מתנה שיעקב נותן לבנות שמעון אלא לשון צואה שמצוה על לוי ויששכר שיעשו כן, וליכא למיתי בהא אלא משום מצוה לקיים דברי המת שאמרו חז"ל גבי המשליש מעות לבתו +כתובות סט, ב+ וגבי תנו לבני שקל +שם /כתובות סט, ב/+ וגם הולך מנה לפלו' +גיטין יד, ב, סג ב.+ וכבר כתב ר"ת ז"ל על עובדא דאיסור גיורא +ב"ב קמט, א+ וכן הסכימו רבותי' בעלי התוספות ז"ל +שם /ב"ב קמט א/ ד"ה דקא ועיין לעיל סי' נד+ והרבה מן הפוסקים האחרונים ז"ל שאין לומ' מצוה לקיים דברי המת אלא בנותן הממון ההוא ביד השליש ההוא מחיים, בר מההיא דפ' שפחתי עשו לה קורת רוח +גיטין מ+ לפי שיש בה זכיה לשמים, הא לאו הכי לא. ומורי הרב רא"ה ז"ל +תמצית קטע זה הביא ב"י בחו"מ סוף סי' רנב בשם רבינו ועיין בחידושי רבינו לב"ב קמט ד"ה והא דאמרינן+ היה אומ' דבעינן שיצוה על מי שספק בידם לעשות כגון יורשין או מי שהממון בידם או שיש להם השלטה לעשות כן וקבלו עליהם או (שתקנו) [שתקו], אבל כל שלא צוה לאלו אין בו משו' מצוה לקיים דברי המת, ודברים של טעם הן, ותתישב ההיא עובדא דאיסור גיורא, אלא שהראשונים +עיין שו"ת מהרי"ל סי' עה+ לא חלקו כן, ואיני כדאי להכניס ראשי בזה בין הרים גדולים. והאל ברחמיו יביא לנו מורה צדק יורנו דרך האמת. אנ"ס.
@שו"ת הריטב"א סימן קכד
שאלת כי ראובן יש לו כרם לפנים מכרמו של שמעון, ויש לראובן הנז' דרך בכרמו של שמעון הנז' להכנס בכרם שלו הסמוך לו. ויש עוד לראובן הנז' כרמים אחרים קרובים לכרמו הנז' שיש להם דרכים ופתחים לצדדים אחרים שקנה אותם עכשו או שהיו לו קודם לכן, אבל לא הוחזק מעולם (לעבר) [לעבור] דרך כרמו של שמעון כי אם לכרם האחד הסמוך לו בלבד, ועכשו סתם ראובן פתחי הכרמים האחרים ובטל דרכיהם ורוצה לעבור דרך כרמו של שמעון הנז' שנכנס בו לכרמו המוחזק וממנו לכרמים האחרים, ומכניס ומוציא ממנו פועלים ומשאות לכל הכרמים הנז', ומגיע לשמעון מזה הפסד גדול לכרמו. היש לשמעון כח למחות (בשמעון) [בראובן] בזה, ואם חייב לשלם לו מה שהזיק, ואם תמצא לומר שהוא חייב לשלם, ושמעון זה אינו יודע שיעור הנזק, וטוען על ראובן כי הוא יודע היזק שעשה לו ושישבע לו אם הזיק אם לאו, ואם הזיק כמה הזיק וישלם כמה שהזיק ויפטר בשבועתו. ע"כ נוסח לשון שאלתך.
תשובה דבר ברור הוא שיכול שמעון למחות על ראובן שלא יכנס מתוך כרמו כי אם לכרם האחד שהוחזק לו שם דרך בלבד ולא לכרמים אחרים, וזו משנה מפורשת היא בבבא בתרא בפ' המוכר פירות +ב"ב צט, ב+ מי שיש לו גנה לפנים מגנתו של חברו נכנס בשעה שבני אדם נכנסין ויוצא בשעה שדרך בני אדם וכו' עד ולא יכנס מתוכה לתוך שדה אחרת. ומעתה אם הזיק לו בזה חייב הוא לשלם מה שהזיק. ומ"מ צריך שמעון לסיים לו שיעור הנזק שהוא בריא /ברי/ לו שהוא הזיקו לכל הפחות, ועל זה ישלם ראובן אם מודה לו, או ישבע היסת על כפירתו, שאפי' הוא מודה לו במקצת זו תביעת קרקע היא ואין נשבעין על הקרקעות שבועה של תורה כדאי' בפ' כל הנשבעין +צ"ל: שבועת הדיינין שבועות מב, ב+ ומזה הטעם אין דנין אותו כמחוייב שבועה שאינו יכול לישבע אם מודה במקצת ואומ' על השאר איני יודע כמו שהיו דנין בתביעת מטלטלין. ואם +תמצית קטע זה הביא ב"י בחו"מ סי' עה מחודש כו בשם רבינו+ שמעון זה אינו יודע לסיים שום שיעור לתביעת נזקו אין משביעין לראובן אפי' על כפירת תביעה זו שלא נתקנה שבועת היסת אלא על טענת בריא +תימה, הרי מכל מקום יש פרוטה ודאית ועליה יכול לחייבו שבועה+ דהא טעמא משום דחזקה +שבועות מ, ב+ אין אדם תובע אלא א"כ יש לו, ולא שייך הא אלא בתובע בטענת בריא +וכן כתב הרמב"ם טוען ונטען פ"א; בעל התרומות סוף שער לח; טור סי' עה.+ וכן הסכימו הגאונים ז"ל וגם כל האחרוני' ז"ל, ואין על ראובן אלא חרם סתם על מי שיודע שהזיק לחברו וכמה הזיקו שיודה בבית דין. יכ"ב +איני יודע לפענח ראשי תיבות אלו, ואולי: יכונן בצדק.+ וזה ברור.
@שו"ת הריטב"א סימן קכה
שאלת ראובן יש לו שני בתים בשני צדי רשות הרבים, ובא לעשות גזוזטרא מזה לזה על רשות הרבים למעלה מגמל ורוכבו, ובאין בני רשות הרבים לעכב עליו או השכנים. היש יכולת בידם לעכב או לא.
תשובה כבר ידעת ששנינו בסוף פ' חזקת הבתים +ב"ב ס, א+ שאין מוציאין זיזין וגזוזטראות לרשות הרבים אלא אם רצה כונס לתוך שלו. ואע"ף שיש אומרין +הרי"ף שם והרמב"ם נזקי ממון פ' יג, הל' כד וכן כתבו הרא"ש והטור חו"מ סי' תיז ובנמוקי יוסף, ועיין ב"י וב"ח שם+ דההיא למטה מגמל ורוכבו, אין דעתי +עיין חידושי רבינו לב"ב שם /ס, ע"א/, שמשמע שסבירא ליה כהרי"ף ודעמיה+ ודעת רבותי +הרשב"א בתשובותיו, הובאו דבריו בב"י שם+ ז"ל כן, אלא דסתמא קתני לה שאין מוציאין כלל ואפי' למעלה מגמל ורוכבו מכיון דלא פירשוה כן בפ' לא יחפור +ב"ב כז, א+ גבי אילן הנוטה לרשות הרבי'. ומה שאמרו בפ' מרובה +ב"ק פב, ב+ בעשרה (דרכים) [דברים] של ירושלי' שאין מוציאין בה זיזין וגזוזטראות, הינו /היינו/ שאין מוציאי' אפי' בכונס בתוך שלו כדרך שיכולין לעשות בשאר מקומות, הלכך במקום שלא נהגו בכך פשיטא לי שיכולין לעכב עליו.
@שו"ת הריטב"א סימן קכו
עוד שאלת כי לאה אשת ראובן היה לה ש"ח על בעלה ראובן זה, והיה עשוי בענין שאין הבעל יכול לומ' לגלויי (זוזהא) [זוזה] הוא דעבדי +כתב הרב המגיד בהלכות אישות פכ"ב, הל' כט, שאין דין זה לדעת הרמב"ם אלא במוכר קרקע לאשתו, אבל בלוה ממנה אין לה עליו כלום, וכמו שפסק בהלכות מלוה ולוה פ"ב, הל' ח, ואפילו טוען בריא שהמעות שלו+ והיה לה רשות לגבותו כל זמן שתרצה בין מחיים בין לאחר מיתה, ותוכל ליתנו לכל מי שתרצה, והפקידה אותו אצל שמעון, ואח"ך מתה, ועכשו בא ראובן ותובעו משמעון הנפקד כי הוא יורש את אשתו ויורש חוב זה. ושמעון חושש מלהחזירו לבעל כי אולי נתנה היא ש"ח זה לשום אדם אגב קרקע ונמצא מפסידו. הדין עם מי.
תשובה אין לשמעון לחוש מלהחזיר השטר לראובן מן הטעם הזה דכיון שהיא הפקידתו סתם אין מוציאין השטר מחזקתה, ומה שאמרו בפ"ק דבבא מציעא +דף יט, ב+ גבי מצא שובר וניחוש דילמא זבינתא לכתובתה וכו' התם דוקא במוצא שובר בשוק ומשום דנפל ואיתרע ליה, אבל בנפקד זה לא חיישינן, והתנן בפ' חזקת +בבא בתרא נא, ב+ שאין מקבלין פקדונות מן הנשים ואם מתה יחזיר לבעלה ואפי' +עיין ב"י אה"ע סי' פה וריש פו, ועיין נמוקי יוסף לבבא בתרא שם+ לדעת ר"י הזקן ז"ל והר"י ז"ל (שאין) [שהם] אומרים שנכסים הנמצאים ביד אשה בחזקת שהם שלה לגמרי לעשות כרצונה ויחזיר לה בחייה, אפי' הכי אם מתה יחזיר לבעלה ולא חיישינן שמא נתנה אותו לאחרים, הלכך מן הטעם הזה אין לחוש. אבל מה שלבי נוקפי הוא לפי שכבר הסכימו גדולי רז"ל +הר"ח והרי"ף+ חוץ מן הרא"ה ז"ל +והר"י מיגש, ועיין ב"י אה"ע סי' צ+ וסיעתו שאין הבעל יורש חובות אשתו, דהוה ליה חוב ראוי ואין הבעל יורש בראוי, וכדרך שאין הבכור נוטל פי שנים במלוה וכדאי' בפ' יש נוחלין +בבא בתרא קיג.+ ולגבי בכור אמרו שם דבמלוה שעמו (פליגי) [פלגי] +שם /בבא בתרא/ קכו+ לומ' שנוטל מחצה. ואם כן אף בזה +וכן משמע מתשובת הרשב"א, הובאה בב"י אה"ע סי' צ, ובתשובות המיוחסות סי' סג ולא כחלקת מחוקק שם ס"ק ח, שכתב שלא אמרו במלוה שעמו יחלוקו אלא לענין בכור, אבל לענין ירושת הבעל לא נקראו ראוי כיון שהמעות בידו ומה שיורש הבעל נכסי צאן ברזל לאו מדין ירושה הוא, אלא מתנאי כתובה, ועיין בחידושי רבינו ליבמות קטז, ב בשם הרא"ה, שאין מדרש כתובה לגבי תוספת ונכסי צאן ברזל, ועיין אבני מלואים שם סי' צ, ועיין עוד בחידושי רבינו לכתובות נג ובשטה מקובצת שם בשם יש מתרצים ובמה שמסיים שם, וצ"ע+ אין הבעל יורש מן המלוה הזאת אלא מחצה וגם זה אין יכול למחול לעצמו.
@שו"ת הריטב"א סימן קכז
שאלת כי גוי אחד היה לו חוב על ראובן, והלך לו ראובן מן הארץ, ועשו גובייאנא /גוביינא/ לגוי בחובו מבית אחד שהיה לראובן, ואח"ך מכר הגוי הבית ההוא לשמעון והחזיק בה שנים הרבה. ואח"ך מת ראובן, [ובא בנו] ותובע לשמעון הבית הזה ומביא עדים שהיה של אביו. ושמעון טוען כי כיון שגבאו הגוי בחובו והוא לקחו מן הגוי הרי זכה בכל זכותו של גוי ואין היורש יכול לערער עליו. הדין מהו.
+קצור תשובה זו הביא ב"י חו"מ סי' קמט בשם רבינו.+ תשובה אם נתברר לב"ד כי הגוביינא ההיא שנעשית לגוי היתה כראוי על פי ב"ד של ישראל או אפי' על פי ערכאות של גוים במקום שדין המלכות הוא להעשות כן ולדון עם ישראל בדיניהם, הא קי"ל +גטין י, ב, נדרים כח, א, בבא קמא קיג, א, בבא בתרא נד, ב נה, א+ דדינא דמלכותא דינא, וזכה הגוי בבית ההוא והוא (בא לו) [כאלו] לקחו מראובן וחזר ומכרו לישראל +כיוצא בזה דן הרמב"ן בתשובה, הביאה ב"י חו"מ סוף סי' קד.+ אבל אם לא נתברר לו כי הגוביינא ההיא היתה כמו,,, +בכה"י הניח כאן מקום תיבה חלק, ובב"י שם העתיק היתה כדין+ אין לשמעון שום זכות בקרקע ההיא ואפי' החזיק בו כמה שנים. וכדקי"ל בפ' חזקת +בבא בתרא לה, ב+ ישראל הבא מחמת גוי הרי הוא כגוי מה הגוי אין לו חזקה אלא בשטר אף ישראל הבא מחמתו אין לו חזקה אלא בשטר +וכן כתב רבינו בחידושיו לבבא בתרא שם בשם הרא"ה.+ ואם שמעון זה הלוקח טוען בב"ד מתחלתו בריא לי שהיה לגוי הזה שטר גובייאנא מספיק (לון) [מן] הבית הזה ויש לו עדי חזקה כראוי והוא מקום שתעלה לו חזקה על ראובן נאמן. כדאמרן התם +שם /ב"ב/ לו, א+ ואי אמ' ישראל קמאי דידי זבנה גוי מינך מהימן מגו דאי בעי אמ' מינך זבינתה, וקמאי דידי לאו דוקא אלא כל שטוען שהוא בריא לו +וכן כתב הרשב"ם שם ד"ה קמאי דידי: כלומר, שאני יודע בבירור+ וכמו שפי' ר"ח ז"ל, והוא טוען כן מתחלתו.
@שו"ת הריטב"א סימן קכח
שאלת +תשובה זו כבר הובאה לעיל סי' טל בשינוים, וקיצורה הביא הב"י בחו"מ סי' קכג.+ ראובן שנתחייב לאברהם (אבינו) [אביו] בחוב מנה והוא בכתב ידו, ויעקב נעשה לו ערב קבלן גמור שיפרע ממי שירצה בכתב ידו ובנאמנות עליו ועל יורשיו. ועכשו בא אברהם לתבוע מיורשי יעקב קבלנות זו לפי שנשתעבד לו שיגבה ממי שירצה תחלה, ובא לתבוע לשמעון (הנז') [בנו] שהוא יורש. שאלת אם יכול אברהם זה לעשות מורשה לראובן בנו שהוא הלוה בחוב הנז' לתובעו משמעון.
תשובה הא קי"ל +בבא קמא ע, א וכן פסק הרי"ף בשם רב יהודאי גאון, ולפנינו בבבא קמא, שם, איתא בהדיא דהכי הלכתא, ועיין בהרא"ש שם+ דמורשה שליחא וכל מאי דגבי למרשה הוא דגבי, וא"כ למה אינו נעשה לו שליח לזה כאיניש דעלמא, אלו נתנו לו לעצמו לא היה לו לתובעו כי הוא חייב ליעקב וליורשיו מה שפורעין מפני הקבלנות והפוכי מטראתא הוא. אבל השתא דשליחא בעלמא הוא יכול לתבוע (שמעון) [משמעון] כל מה שאברהם אביו יכול לתובעו. ואם שמעון בלבד הוא היורש תובעו הכל. ואם ראובן +אין זה ראובן בן אברהם אלא ראובן אחר שיש לו זכות בנכסי יעקב+ יורש עמו אין לו לתבוע אלא החלק הנופל לשמעון כדין שטר חוב היוצא על היורשים +עיין טור חו"מ סי' קז: והאידנא וכו' שקיל בעל חוב מכל יורש ויורש כפי מנתיה דיליה.+ ואם זכות ראובן בנכסים אלו הם מחמת מתנת בריא אין אברהם גובה כלום בכח שטר זה שהוציא עליו כתב ידו שהוא חייב לו, (גובה) [וגובה] מנכסים בני חורין, ואם היא מתנת ש"מ כראוי +עיין ב"י חו"מ סי' רנב+ לדעת רבי' אלפסי ז"ל +בבא בתרא פ' יש נוחלין, קלג+ והר"מ במז"ל +הלכות זכייה ומתנה פ"ח, הל' ט+ ורוב הפוסקים ז"ל דינה כירושה וגובה, וכן דעת מורי הרשב"א ז"ל +חידושי הרשב"א לגטין נ ב, ד"ה איכא למידק, וכן כתב משמו הרב המגיד שם+ ודעתי +עיין חידושי רבינו לגטין, שם, ד"ה אבל, שכתב להיפך ואולי חידושיו שלפנינו הם מהדורא קמא, לפי שרבינו כתב כמה מהדורות, כמ"ש החיד"א, כמו שנאמר לקמן סי' קלט, ועיין שם בהערה י"ט ובחידושי רבינו לבבא בתרא קלג, א.+ אבל דעת מורנו המובהק זצ"ל שהיא כמתנת בריא ולא גבי (מיניה) [מינה].
@שו"ת הריטב"א סימן קכט
שאלת כי ראובן קנה כלים של גוים ולא קלפם בקרדום ולא עשה להם מילוי ועירוי, אבל גרר אותם ע"י נגרים יהודים יפה במלקט וברהיטני שהסירו מהם הפלאגה +תיבה ספרדית והוראתה: נסור, או נסורת+ עד שהיתה נושרת מהן קליפה כעין נסרת עץ, ועוד הוסיף והגעילם ברותחין מבפנים על ידי עירוי מכלי ראשון, ואחר כן עשה בהם יין. ושאלתם היין ההוא אסור אם לאו. כי יש ביניכם אומרים שהוא אסור כיון שלא עשה בהם מילוי ועירוי או לא קלפם בקרדום ולא הגעילן ברותחין (כלי) [בכלי] ראשון, דעירוי אינו ככלי ראשון. ויש אומ' שהוא מותר כי (הקליטה) [הקליפה] במלקט ורהיטני כקליפה וקרדום ויותר, כי ברהיטני זו לא נשאר (בכלם) [בכלים] לא סדק ולא גומא שלא נכנס בהם ברזל, מה שאי אפשר בקרדום. ועוד דעירוי ככלי ראשון הוא לדעת ר"ת ז"ל. ועוד דבדיעבד אפי' שכח ולא הכשיר הכלים מותר כמו שכתב ר"ת ז"ל בכלי הגת וכן ר"י ז"ל בחביות, לפי שסתם יינם אינו אוסר אלא בששים ומסתמא יש כאן ששים. זה תורף דבריהם.
תשובה נפלאתי איך לא פירשת אם הכלים הללו הם כלים שמכניסן לקיום או הם מכלי הגת שכבר ידעת שיש חלוק ביניהם גדול. והנני משיבך על זה דרך כלל. כי לענין העירוי ברותחין מכלי ראשון שכבר נחלקו בו רבותי' ז"ל +מחלוקת זו הובאה בכמה מקומות, עיין תוס' שבת לט, א ד"ה כל ותוס' עבודה זרה עד, ב ד"ה דרש+ אבל כלי הגת שהכשירן בניגוב +עבודה זרה שם /עד/+ סגי להו בעירוי +וכן כתב הרשב"א בתשובה, הביאה ב"י יו"ד סי' קלח והיא בתורת הבית+ מכלי ראשון כדברי ר"ת ז"ל, וכההיא דאמ' רבא נעוה ארתחו +עבודה זרה שם /עד/+ ונעוה היינו יקב ומסתמא ארתחו בעירוי הוא +כן כתבו התוס', שם /עבודה זרה, ע"ד/+ וטעמא דמיסתבר הוא דלא עדיף ניגוב מעירוי זה אע"ף שהוא ככלי שני, ולענין הקליפה בקרדום או ברהיטני הא ודאי אע"ף שבתוספות +לפנינו בתוספות: במלקט וברהטני ואולי נוסחא אחרת היתה לפני רבינו+ הזכירו קרדום ה"ה לרהיטני וכיוצא בו דמ"ש, הא ודאי כל שגרדום יפה עד שנסתלק מפניהם שחרירות היין הכשר גמור הוא לכלי של עץ אפי' מכניסו לקיום כדברי התוספות ז"ל. ובלבד שיגרור ג"כ חבור הדפין שהרי נכנס בהן יין, וכעין מה שאמרו בפ' השוכר +עבודה זרה עה, א+ ואי אית בהו קטרי שדי להו. ובזה אני מפקפק בקליפת הרהיטני שאמרת, לפי שאמרת שלא עשה פירוק כלים, וא"כ תמהני היאך היה הנגר יכול לגרור יפה בין דף לדף במקום חבורם. ואשר אמ' האומר שאפי' שכח ולא הכשירם כלל מותרין בדיעבד אני אין דעתי כך ואפי' בכלי הגת +ולא כרבינו ירוחם, הובא בב"י יו"ד סי' קלז+ וכ"ש בכלי היין שמכניסן לקיום, אלא כל שלא הכשירם כראוי יין שנכנס בהם אסור בשתיה כמו ששנינו +עבודה זרה כט, ב+ נאדות הגוים וקנקניהם ויין ישראל כנוס בהם אסורי' וכו'. וההיא בדיעבד היא, ואפי' יש כמה ימים שלא נשתמש בהם גוי כל שלא היה בהם יישון י"ב חדש, דלגבי כלי יין לא חשבינן להו נותן טעם לפגם שהוא מותר +ולא כמ"ש הרמב"ן לעבודה זרה, עה, וכבר חלק עליו רבינו לעיל סי' כה ובחידושיו לעבודה זרה שם+ וכדמוכח מההיא מתני' ומכולהו מתנייתא, וכל שלא הכשירם כדרך הכשרם הראוי להם הרי היין הכנוס בהם אסור כאלו לא הכשירם כלל. וסתם יינם לפי דעת התלמוד אוסר הוא ביין במשהוא כדברי הרמז"ל +תיבה זו מטושטשת בכה"י ונדמה לי שכתוב הר"מ ז"ל אך הרמב"ם לא הוכיח בראיות ברורות, אמנם כן כתב בהלכות מאכלות אסורות פט"ז, הל' כט ועיין תוס' עבודה זרה עג, א, ד"ה יין, בשם ר"ת שבטל בששים, והמרדכי שם כתב בשם ר"ת, שהוא להלכה ולא למעשה זולתי במקום הפסד מרובה, ועיין בחידושי רבינו לעבודה זרה לג, א, ד"ה הא דקתני+ כמו שהוכיח בראיות ברורות. וה"ה בזמן הזה דכל דבר שבמנין צריך מנין אחר להתירו. מעתה אם הכלי' הללו כלי הגת הם הרי היין שבהם מותר מחמת (העירו) [העירוי] (מיחת). ואם /הם/ הקנקנים או שאר הכלים המכניסן לקיום אין העירוי ההוא מכשירם. אבל [אם] נגררו יפה מכל צד הרי היין מותר, אבל אם לא נגררו גם הצדדין הגרידה כמי שאינה והיין אסור בשתיה, אבל בהנאה מותר, דהא קי"ל כרבנן +/ע"ז/ כט, ב ועיין חידושי רבינו שם /ע"ז/ לג א+ בנאדות הגוים וקנקניהם ויין ישראל כנוס בהם שאין אסורין איסור הנאה.
@שו"ת הריטב"א סימן קל
עוד שאלת כי ראובן ושמעון ולוי היו דרים בפראגה הם ואבותיהם מגדולי פורעי המס, ואחר שנפטרו האבות הלכו הבנים לעיר אחרת. ועתה מקרוב עשה גוי אחד השבה לקהל פראגה מאונאות ורביות שנטל מן הקהל. ועכשיו ראובן שמעון ולוי תובעין לקהל פראגה לתת להם חלקם מן ההשבה ההיא כפי שבח ממון שהיה לאבותיהם בעת ההיא כי כן דעת הגוי לעשות השבה לכל אותן שפרעו חלק ברבית ובפרט לאלו שפרעו בו יותר מן המחצית. והקהל וכו',,, +כאן מסתיים עמוד ב מדף סד בכה"י, והסופר העיר בשתי מלים: כאן חסר, וכנראה חסר דף אחד, המשך השאלה, וכל התשובה והתחלת שאלה קלא.+ כאן חסר
@שו"ת הריטב"א סימן קלא
+מתשובה זו משמע, שרבינו היה המוסמך ביותר בעיני השלטונות במלכות ספרד, כי שאול הנדון התלונן לפני המלך על דיין עירו שהעביר עליו את הדין, והמלך מסר את הדבר לחוות דעתו של רבינו. כן למדים אנו, שהיתה לדייני ישראל עצמאות מוחלטת לדון במשפטי התורה אפילו עד כדי הריגה.+ ואחרי ההקדמה הזאת אני חוזר על הדין ואומר כי שמעתי תלונות שאול הנדון על הדין, ופרטיהם שמנה תלונות. הא' שדן אותו מבלי שיבואו המתרעמין עמו ויתבעו לו ויטענו טענותיהם, כי אין לדון לשום אדם עד שישמעו טענות בעלי הדין. והשני שלא קראו לפניו העדויות שהוציאו עליו כדי שישיב עליהם אם יוכל לפוסלם. והג' כי קבלת העדות פסולה יען היתה באנשים שהם קרובים זה לזה, וגם שיש מהם שהם מן המתרעמין ובעלי דבר, שזה פסול בדין תורתנו. והד' שקבלו המקבלים ההם עדיות על אנשים שלא נתרעמו ממנו בשעה שהטילו חרם שיראה כל א' תרעמותו /תרעומתו/. והה' שיש בעדויות שהוציאו עליו עדיות מרעות שעשה לאנשים שמחלוהו כבר מן ההכאות ההם. והו' כי אפי' היו העדיות ההם אמת, מפני העדיות ההם לא היה לו לקצוץ את ידו ולהענישו בגופו מן הדין, וכל שכן כי תקנה היתה בביגר +שם עיר, ועיין במבוא+ על המכה או המורט או העושה הדברים ההם מה יהיה עונשו, ולא היה חייב אלא כפי התקנה ההיא. והז' שאין דיננו נותן להעניש אדם בשני דינין ולחייבו שתי רשעיות +והדיין דן אותו לקצוץ ידו ולפסול עדותו ולגרשו מן המחוז.+ והח' ששאל מן הדיין אחרי הדין שיתן לו סלקא אליך האדון יר"ה או אל האדון הרב דון אשתרוק ולא רצה.
והדיין משיב על הראשונה והשנייה כי בתרעומת קהל אין דרך שיבאו לדין (לפניו) [לפני] [דיין] חוץ לעירם, ודי כי הראו תרעומותיהם לרב דון אשתרוק ואמ' לו הרב הנז' שאם יש לו עליהם תשובה שישיב עליהם ולא רצה, וגם הדיין אמ' לו קודם הדין כשקראו לפניו התרעומת שאם יש לו טענה עליהם שיסדר טענותיו וידון עליהם ולא רצה להשיב כלום עד שיבואו המתרעמין לפניו, ומאחר שהוא כן היאך יקראו העדיות לפניו. ולא עוד אלא שהוא אומ' ומראה חתם עדים כי קודם הדין פייסו שיתן לו מתון שלא לדון אותו עד שישוב פלו' פנקס מן המלך ולא רצה להמתי' ובקש ממנו שידין אותו מיד, אלא ששאול אומ' כי הוא היה סבור שלא היה רוצה לדונו אלא על ענין עלילת ההריגה שנתפש עליה. ועל הג' אומ' כי הוא צוה על המוקדמין להחרים ולקבל עדיות כדין, והם שלחו לו בעדיות שיצאו, ודן על אותן העדיות שיצאו כפי מה ששלחו (לומ') [לו], ולא היה לו לדקדק אחר המוקדמין שיעשו דבר שלא כשורה. ועוד כי תקנה יש בביגר +שם עיר, ועיין במבוא+ שקבלו כל הקהל עליהם עדות המוקדמי' וחתימתן בכל הדברים בין בקרובים בין ברחוקים ואין להרהר אחר קבלתם. ועל הד' וה' אומ' כי הוא צוה על המוקדמין לקבל העדיות כמו שאמרנו על הרעות שאמרו עליו לברר רעותיו, והוא קבל מהם העדיות ששלחו לו. ועל הו' והז' אומ' כי מי שמרגיל לעשות הרעות ההם שיצאו עליו חייב היה העונשי' האלו ואפי' הריגה כפי ראות הדיין, ולא עוד אלא כי כל מה שעשה בעצת חכמים כמנהג הרבנים, ואפי' טעו היועצים ההם אין עליו תלונה כי הוא עליהם סמך, כ"ש שלא טעו. ועל הח' אומ' כי הוא נתן סילקא על דינו והראה מזה חתם עדים. ע"כ תורף דבריהם.
ועתה אדני המלך יר"ה אני אומר שאפי' היה טעות בדין הזה אין אשמה ועונש על הדיין על מה שדן אותו לקצוץ ידו ולשונו +נראה, שלמעשה לא קצצו לשונו, כי לא נזכר בתלונות+ ולפוסלו לעדות, מפני הטענה שאמ' והראה כתוב כי מה שעשה בזה עשה בעצת איש מוחזק בארץ כחכם ואיש אמת שסומכין עליו הדיינים אשר בארצו. ומלבד זה אני אומר על עיקר הדין במה שאומ' שאול שלא באו המתרעמין לפניו, וכי לא קראו לפניו העדיות, וכי יש עדיות בלא תרעומת, וכי הרבה מן המוכים מחלוהו קודם לכן, וכי על (ההודאות) [ההכאות] והמרמות אין עונש גוף בתורתנו, כי כל הדברים האלו הן בדין שהוא בשורת הדין להפיס ולדון בין אדם לחברו יחיד או יחידים, אבל בדברים שהדיין עושה דרך (איסור) [ויסור] לתרעומת הרבים לתקן את הרבים ולבער הרעות מן הארץ ולסייג לתורה, אין כל זה מעכב בדיננו, כי אין הדין מפני הנחבלים כדי שנדקדק בזה +אפשר, שרבינו כיוון בזה לסתור הטענה שטען שאול, שלא קבלו העדויות בפניו, ומשמע שלולא נמוק זה היה צורך לקבל את העדות בפני בעל דין על אף שהיא בקרובים ואולי יש מכאן ראיה לחכם צבי סי' יא והובא בשער המלך סי' לז, שגם לפי המנהג לקבל עדים מהקהל צריך לקבל העדות בפני בעל דין.+ אלא מפני שאר העם ולא ירגילו עושי הרעות לעשות כן, והנשארים ישמעו ויראו, ואם חטא ומחלוהו והוא עודנו שב במרוצתו +אולי צ"ל: במשובתו ואפשר מלשון את מי רצותי (שמואל א יב, ג)+ כ"ש שהוא חייב ויסור, והדיין יכול לדון בכיוצא בו בלא מתרעם כי הוא אביהם של צבור וחייב לתקן זה כמו שחייב לתקן מכשולות הדרכים +שקלים פ"א, מ"א+ וכיוצא בהם שלא יזוקו בני אדם, וכבר מצינו בדיין אחד (מחכמנו) [מחכמינו] ז"ל +סנהדרין נח, ב+ שקצץ יד איש אחד שהיה רגיל להכות בני אדם. ותקנת הקהל שטוען שמעון בעונשי ההכאות אין לה מקום בכיוצא בזה שהוא נעשה דרך ויסור למורגל להיות שונה ומשלש ברעות מן הטעם שאמרתי, ומה שאומ' שאין דנין לאדם בשני דינין, זה אינו, כי על שתי עבירות דנין +ראה כתובות לב, ב+ ועוד שבדין שהוא דרך היסור שאמרנו דנין ודנין בכמה דינין לייסר את העם, ועוד כי כפי מה שהעידו עליו שהוחזק במוסר ומלשין כפי שכתוב בעדיות וכתב הקהל והלכה רווחת היא בידינו להרוג +עיין ב"י חו"מ סי' ב בשם נמוקי יוסף, שאין לדון דיני נפשות אלא בסנהדרין; ורב הונא דקץ ידא, היינו לעונשו קצת, אבל לא להרגו ומהא דר' אלעזר, בבבא מציעא פג, ב, משמע אף להרגו וכדברי רבינו+ מי שהוחזק להיות מוסר ומלשין או מצער את הצבור. וכ"ש זה שמעידין עליו שנתחברו לו עבירות אחרות מקבלת שוחד ועדות שקר כפי הכתוב בכתב הקהל, ומכה בני אדם וכיוצא בזה, ומי שהותר להורגו כ"ש שמותר לדונו באחד מאיבריו כפי העברות /העבירות/, כי ההריגה קשה מן הכל. ומה שאמ' שאול כי קבלת העדיות וגם כתב הקהל שהוציאו עליו פסולים לפי שהוא חתום בקרובים ובעלי דבר.
הנה הדיין מוציא כתב הסכמה (שיקבלו) [שקיבלו] כל הקהל עליהם למוקדמין לחתום בקרובי' ועל הקרובי' בכל עסקיהם, ועוד כי דבר כזה שהוא תרעומת קהל ונעשה דרך ויסור, אם היינו פוסלים עדות בעלי דבר כמו בשאר דינין שאנו פוסלים כל בעל דבר והנוגע בעדות לא יוכלו הקהל לייסר שום מוסר ושום מצר אצל הצבור כי כולם נוגעים בדבר, לכן הורגלו לעשות דברים אלו בעדים מן הקהל ופעמים אפי' בקרובים. +וכן כתב הרא"ש בתשובה כלל ה, סי' יד ורבינו ירוחם נתיב ב, ח"א. ובתשובת הרשב"א, הובאה בב"י ובש"ע סי' לז, סכ"ב: עכשיו נהגו לקבל וכו'. וכתב הרמב"ן בתשובה סי' רמ, הובאה בב"י חו"מ סי' ב, שלא הצריכו עדים גמורים אלא בדיני התורה, אבל לתקן את העולם לצורך שעה דנים אפילו על ידי קרובים ועד מפי עד וכו'.+ ומן הטעם הזה אנו דנין דין ויסור לפעמים בלא התראה כשאנו רואים אדם שמורגל בעברות והוא מוכן לחזור (ולתבוע) [ולעבור] ושלא יקבל התראה. ומה שמתרעם שאול על שפסל הדיין עדותו מאחר שהקהל החזיקו אותו במוסר הנה המוסר פסול הוא לעדות בדיננו +וכן כתב הרמב"ם בהלכות עדות פי"א, הל' י והגהות אשרי בפרק זה בורר+ וכ"ש אם התברר להעד עדות שקר. ומה שמתרעם על שלא ניתן לו סילקא, הנה הדיין מראה חתם עדות שנתן לו, ועוד כי שאלתי מאנשים ממלכות קשטליא ואמרו לי שאין מנהג הרב לתת סילקא בדברים אלו, לפי שכבר נתן לו המלך כחו ורשותו ובמקומו הוא עומד בזה. והנה מכל אלו הצדדים אין אשמה ועונש על הדיין אם עשה הויסור הזה דרך ויסור ויראת שמים ותקון העולם וסייג לדת +וכן כתב הרמב"ם בהלכות סנהדרין פכ"ד, הל' י.+ כי אם עשה באכזריות ושלא לשם שמים האלהים שהוא רואה ללבב יתפרע ממנו, ואוי לנפשו אם גמל לנפשו רעה להיות חוטא בדם נפשו. אמנם אדוני המלך יר"ה אני רואה כי עשה הדיין יתירה על עצת החכם היועצו והוא לגרשו מארץ מגורתו וקרוביו (ולוותר) [ולהתיר] דמו למוצאו, והנה זה תוספת רעה, ואחר שרצה להחיותו ולא להורגו כדין מוסר אם אנו מגרשין אותו מארץ (מסרותיו) [מגוריו] ומכיריו וקרוביו מה יעשה זה שנקצצה ידו (ונתבטלה) [ונתבטל] ממלאכתו ואנו פוסקים חיותו. ועוד כי שמעתי דתלו (בי) [ביה] טפלי. לכן נראה שראוי לבטל ממנו גזרה זו, וגם לצוות על הקהל שיתנו לו חיות לפרנס גוזליו אחר שכבר קבל דינים אלו, ולא עוד אלא שיהיה דר במקום הרשע כדי שהנשארים יראו תמיד ויראו. אכן אחרי שיעשו עליו התראה שישמר מכל הדברים הרעים, ושלא יהיה לו משא ומתן עם שום אדם שיוכל להחשד במלשינות או במסירה, ושילך בהכנעה בכל ענייניו. ואם יעבור בזה שיוסיפו ליסרה אותו, ואולי מתוך כך יחזור בתשובה וירחמהו עושהו כי חנון ורחום הוא.
@שו"ת הריטב"א סימן קלב
שאלתם ראובן נפטר ואלמנתו תבעה כתובתה מיתומים קטנים, ואין להם אלא קרקעות שמשכנם אביהם לשמעון במנה. והב"ד מכרו הקרקעות לפרוע לאלמנה. ויש להם לכתוב במעשה הב"ד שקבלו דמי הקרקעות מיד הלוקח ופרעו מהם לשמעון המנה בחובו והשאר בכתובתה. ועל ענין המנה של שמעון נפל הספק בין הב"ד יש מי שאומ' דכיון דאין ליתומי' לפרוע במנה עד שיגדילו ואין ב"ד נזקקין לנכסיהם, שאין הב"ד רשאין לפרוע המנה (אלא) [ולא] לכתוב כן. ויש שאומ' שכיון שאין ליתומים נכסי בני חורין לפרוע לאלמנה ויש להם למכור ואין להם לסלק לבעל המשכונה עד (שיפרענו) [שיפרעוהו] שרשאין ב"ד לפרוע לשמעון המנה ולכתוב במעשה [הב"ד] כן שפרעו לשמעון המנה מטעם זה. ע"כ לשון שאלתכם.
+תשובה זו הביאה ב"י חו"מ סוף סי' קי בשם רבינו בשינויים קלים.+ תשובה מלשון שאלתכם נראה שזמן כתובתה של לאה קודם לזמן שטר המשכונה שמשכן ראובן לשמעון והוא הקודם לגבות לפי לשון השאלה. אך לא נתברר בשאלתכם אם מת ראובן הממשכן תוך זמן פרעון המשכונה אם לאו, ואם יש בשטרו נאמנו' על יורשי ראובן ואם לאו, ואם יש לו זכות לאכול פירות המשכונה לאחר זמן שקבעו עד שיפרעו לו מעותיו אם לאו, ועיקר הנדון הזה תלוי ביניכם על מה שאין נזקקין לנכסי יתומי' קטנים. והנני צריך לבאר, שאם מת ראובן הממשכן תוך זמן פרעון המשכונה דודאי נזקקין וגובה בלא שבועה ואפי' במלוה על פה +בבא בתרא קעו, א ועיין בחידושי רבינו, שם ה, ב ד"ה ואפילו יתמי+ דעלמ', דהא ליכא למיחש לצררי. +וכן כתב הרמב"ם בהלכות מלוה ולוה פי"א. וכתב הרב המגיד בריש פי"ב, שם, שכן דעת הרמב"ן והרשב"א, וכן כתב הרא"ש. והטעם, שאין אדם פורע תוך זמנו, כדאיתא בבבא בתרא ה. ולא כרבינו יונה, שכתב בבבא בתרא קעד, שדוקא מית בשמתיה, אבל תוך זמנו לא. וכן כתב /בעל/ התרומות שער יו"ד /י/. ועיין עוד רמב"ם הלכות מלוה ולוה ריש פי"ד ולחם משנה שם והגמ"י ובפירוש המשניות ערכין פ"ו ולח"מ מלוה ולוה פי"ב.+ וכדמוכח בפ' השותפין +בבא בתרא ה ועיין רמב"ן, שם ד"ה ואיפסיקא הלכתא+ גבי הקובע זמן לחברו וכמו שפסקו שם גדולי רבותי ז"ל +הרמב"ן והרשב"א, לעיל הערה ג.+ וכן אם מת הלוה אחר זמן הפרעון ויש בשטר נאמנות עליו ועל יורשיו ג"כ נזקקין לדעת הרמבמז"ל +עיין מלוה ולוה פי"ב, הל' א והראב"ד והרב המגיד שם, שאיפכא משמע מדברי הרמב"ם, ועיין ב"ח חו"מ ריש סי' קי+ והגאונים ז"ל, וכדבריהם אנו תופסין דנאמנות מהני לגבי יורשין בין גדולים בין קטנים כל היכא דכתי' בפירוש, ואע"ף שיש אומרים דלא מהני. אבל אם אין שם אחת מאלו הא ודאי אין נזקקין. ולא מבעיא אם לא היה דינו לאכול פירות לאחר זמן [הפרעון], אלא אפי' התנה לאכול פירות המשכונה עד שיגבה מעותיו והמשכונה היתה מוחזקת בידו כשמת ראובן, אפי' הכי אין נזקקין לפורעו עד שיגדילו היתומים דחיישינן לצררי, ואע"ף שיש מן הראשונים ז"ל +כן כתב בעל התרומות שער יד, ח"ג בשם הראב"י אב"ד, וכן כתב הריב"ש סי' עח+ שהיו אומרים דלא חיישינן לצררי במשכונה המוחזקת בידו של מלוה כשמת לוה, וגובה שלא בשבועה, דאם איתה דפרעיה לא הוה שביק ליה בגוה, אין זה דעת גדולי הפוסקים ז"ל, אלא ודאי חיישינן לצררי דילמא פרע מקצת חובו והיה אוכל פירות בשביל שאר החוב שהאמין בו לפרוע ומת עד שלא נסתלק, וזה דעת גדולי רבותי' ז"ל וכן דעת הב"ה ז"ל +בריש דיני אפותיקי בשם הר"י הלוי וכן כתב התרומות שם בשמו.+ ומיהו נהי דאין נזקקין מ"מ סלוקי לא מסלקינן ליה מזכותו ומאכילת פירות שיש לו בכח שטר משכונה שלו כיון דאתרא דלא מסלקי הוא שהרי פירותיו כקנויין לו עד שיגבה חובו או שיתברר עליו שהוא פרוע, וכדאמרינן בפ' איזהו נשך +בבא מציעא סז, ב+ האי משכונתא דלא מסלקי בעל חוב גובה ממנה ובכור נוטל בה פי שנים וכו' וכמו שפרש"י ז"ל שם. אבל אם אין כתוב בשטר המשכונה שיאכל פירות לאחר זמן המשכונה סלוקי נמי מסלקינן ליה מאכילה ולכי גדלי יתמי משתעי דינא בהדייהו, וכדמוכח בפ' חזקת הבתים +בבא בתרא לב, ב+ בעובדא דרבה בר שרשום [והלכך] שטר כתובה שלה שהוא קודם [והרי אין שם נכסים] בני חורין הרי היא נפרעת כדי כתובה מן הקרקעות הללו, ואע"ף שאין נפרעים מן נכסים משועבדים אלא בשבוע' זו כבר נשבעה ליתומים ושבועה לאחד שבועה (למה) [למאה] כדאי' בפ' מי שהיה נשוי +כתובות צד, א.+ הלכך מוקמינן אפוטרופא ליתמי לפרוע ללאה כתובתה דהא לכתובת אשה נזקקין, וכל היכא דמזקיקנן מוקמינן אפוטרופא כדאי' בערכין פ' שום היתומים +כב, ב.+ אבל לשמעון אין לנו להזקק עד שיגדילו היתומים, אלא שיעמוד מותר הקרקע שנשאר מפרעון לאה בחזקתו של שמעון עד שיגדילו היתומים כמו שהיה בתחלה, וכי גדולי /גדלו/ משתעו בהדייהו. ואם לא מצאו מי שירצה ליקח מקצת הקרקע הראוי ללאה יעשו (לו) ממנו שומא ללאה ולא נפסיד זכותם של יתומים, כי שמא החוב של שמעון פרוע ואין לו לגבותו דכיון דאין לו נאמנות על היתומים ולא מת ראובן בגו זמניה. וכל שמכרו יותר מן הראוי ללאה הויה מכירה שלא כדין וחוזר.
@שו"ת הריטב"א סימן קלג
שאלת ראובן נפטר והניח ששה בנים גדולים וקטנים ואלמנה, והניח להם בתים וקרקעות, והאלמנה היתה דרה בא' מן הבתים, וכשבאו לחלוק אלו הקרקעות ועשו מהם חלקים שוים ונפל בית אחד לכל שני אחים, וקודם שיפילו גורלות התנו ביניהם כראוי שאותם הבתים שדרה בהם אמם עכשו שתדור בהם כל ימי חייה עם הבנים שתרצה היא, ואם יפול הגורל בבתים ההם לאותם שיש להם לדור עמה הנה מה טוב, ואם לאו שידורו האחים שיפול הגורל בהם [בבית] האחר בחלק האחים שיפול להם החלק בבתים האחרים, והאחר בחלק אותו האח הגדול שידור עמה, ועל זה הפילו גורלות, ולא נפל גורל היתומים עם האם, ועשו כאשר התנו קודם הגורל שתדור כל ימי חייה עם (אותו שבירר) [אותם שביררה] לה, ודר בעל החלק ההוא בחלק שנפל ליתומים בבתים האחרים ימים רבים, ודרה האלמנה בחלקו של זה עם אותן שבירר לה. אכן אין ראיה לזה על התנאי הזה ולא לאשה על הדירה. ועכשו באין היתומים אחר שהגדילו ומסלקי' לאח מביתם ואומרים שאין לו לדור בחלקם שנפל להם כיון שבשטר זכות חלקם אינו מזכיר שום דבר מן התנאי הזה, והרי הם זוכים בחלקם לחלוטי'. והאם תופסת בחלקו של זה ונמצא קרח מכאן ומכאן. וזה טוען כי הוא ע"מ כן חלק. ושאר האחים מודים שעל מנת כן חלקו. הדין מהו.
תשובה הא ודאי כיון שאין ראיה לזה על התנאי הנז' וגם [אין] היתומים הקטנים שהגדילו מודים לו על תנאו הדין עמהם, ואין האחין נאמנים על חלקן +של יתומים.+ והרי זו כאותה ששנינו בפ' יש נוחלין +בבא בתרא קלד, א+ האומ' זה אחי אינו נאמן ונוטל עמו בחלקו, הכא נמי ל"ש. וא"ת האחים שמודים לו שעל מנת כן חלקו עמו ומחל להם זכות (שיהיה) [שהיה] לו בחלקם יקיימו לו חלקם, זה אינו, דכיון שהם אינם עוררין עליו בחלקו דירתו בחלקם של קטנים. אמנם אם (הוא) [היא] מודה לו שעל מנת כן נתן לה הדירה שידור הוא כל ימי חייה בחלק הקטנים הא ודאי הודאתה הודאה לעצמה מיחת /אולי צ"ל מיהת/ ויש לה לקיים דירתו בחלק הקטנים או שתרוקן זכות הדירה שנתן לה, דתנאי ממון הוא וקיים, ואע"ף שלא יזכיר זה בשטר שעשה לה, הודאת בעל דין כמאה עדים. ומ"מ כיון שאין לאם ההיא ולא לקטנים שום ראיה על דירתם בחלקו וזה יש לו שטר מן החלק ההוא שדרה האלמנה הרי הוא יכול לתבוע להם שיוריקו לו חלקו.
@שו"ת הריטב"א סימן קלד
שאלתם הקהל עשו תקנה בעניני פרעון המס, ובתוך פרקי אותה תקנה כתוב: כל בר ישראל או בת ישראל שישיא בת או אחות לאדם מאותם שלא יפרעו מס פה עמנו, או למי שלא יפרע מס עמנו כשאר הפורעים מס המחוייבים בחובות אשר על הקהל, שיפרע על אותו סך אשר יתן עמה כאלו היתה נעתקת כאדם שרוצה להעתיק מתנה בתוך שני חדשים מזמן הנשואין, ויפרע בתיבות אשר יודיעוהו מוקדמי הזמן לחשוב עמו ויתנו לו שכרו. ע"כ לשון הפרק. וראובן שיש לו בת השיא בת בתו למי שלא יפרע מס עם הקהל. עכשו תובעים הקהל מראובן הנז' שיפרע על אותו סך כדין נעתק שהרי לשון הפרק הזה מחייבו. השיב ראובן שאינו מחוייב לפי שלשון הפרק אינו מחייב כי אם המשיא בת או אחות והוא לא השיא בת ולא אחות, ומה שנתן לבת בתו כנותן לעוברי דרך דאמי שלא היה מחוייב לפרוע כלל. השיבו הקהל שבני בנים הרי הם כבנים לכל דבר, וכן אמרו חז"ל קורא אדם לבן בנו בני, ומאחר שהיא בת בתו הרי הוא כמשיא בתו ממש. השיב ראובן מ"מ אינם בנים, והלשון מוכיח שאמרו הרי הם כבנים, לומ' באהבתו אותם, וקורא אדם לבן בנו בני באהבתו ובחמלתו עליו ולא לדבר אחר, שהרי הנותן נכסיו לבניו סתם [אין] לבני בנים חלק עמהם. עוד טוענין הקהל ואומרים שכתוב בתקנה שכל ספק שיולד במשמעות הלשון שיהא נדון לפי ראות עיני המוקדמים, והם רואין לדון במקום זה בת בתו של ראובן הנז' כבתו ממש, וראובן משיב שלא נתנה להם רשות לדון לפי ראות עיניהם כי אם לשון מסופק, ובת בתו ידוע ומפורסם שאינו בתו ואין בזה לשון ספק כלל להיות נדון לפי ראות עיניהם. ע"כ לשון שאלתכם.
תשובה לפי עניות דעתי את דברי ראובן אני רואה, וטעמא דמילתא דאע"ג דאמור רבנן ז"ל בני בנים הרי הם כבנים כדאי' ביבמות פ' הבא על יבמתו +סב, ב+ ומיתי לה התם מקראי לא אמרו אלא ללשון תורה או לענין פריה ורביה משום דבעינן לשבת (בראה) [יצרה] והא איכא, אבל בלשון בני אדם במשאם ומתנם אין קורין לבני בנים בנים לפום מאי דקי"ל בפ' מי שמת +בבא בתרא קמג, ב+ דאמרינן התם ההוא דאמ' להו נכסי לבני הוה ברא ובר ברא מי קרו אינשי לבר ברא ברא מר בר רב אשי אמ' לא קרו אינשי לבר ברא ברא ואמרי' תניא כותיה דמר בר רב אשי המודר הנאה מן הבנים מותר בבני בנים, וקיימא [לן] כמר בר רב אשי דתני' כותיה.
נמצא מעתה לפי פסק הלכה דלא קרו אינשי לבני בנים בנים. כדאמרינן +עבודה זרה נח, ב; חולין קלז ב וראה נדרים מט, א+ לשון תורה [לחוד] ולשון בני אדם לחוד. ודבר ברור הוא בכמה מקומות בתלמוד (דבהנקאות) [דבהקנאות] ונדרים וכן בכל ההסכמות שבין בני אדם יחיד או רבים בתר לשון בני אדם אזלינן בין לקולא בין לחומרא, וזאת היא הנותנת כי מה שטען ראובן שאין מקום למוקדמין לדון בלשון הזה שהדין עמו, לפי שזה אינו לשון ספק אלא לשון ברור הוא לענין נדרים דאיסורא דאוריתא הוא תלינן לקולא לומ' דהנודר +כן כתב הרמב"ם הלכות נדרים סוף פ"ט, וכן כתב הרא"ש נדרים פ"ג וש"ע יו"ד סי' ריז, סעיף מו, וכתב שם באר הגולה שהוא בתוספתא פ"ב, ואני לא מצאתי שם, ועיין בפי' חסדי דוד, שם+ מן הבנים מותר בבני בנים, ואלו היה לשון מסופק הא כל ספיקי דאוריתא לחומרא, אלא ודאי כדאמרן.
@שו"ת הריטב"א סימן קלה
אשר שאלת במי שהלוה לחברו מדות ידועות משמן בשטר, והוקר השמן קודם הפרעון, ותבע המלוה מדות השמן שהלוה לו. והלוה טוען שאין לו לתת לו אלא שיעור מה שהיה השמן שהלוה לו שוה בשעת ההלואה דרבית דרבנן הוא משום סאה בסאה ואין גובין. (והלוה) [והמלוה] טוען כי הלוה היה לו שמן באותה שעה, ואפי' לא היה לו אלא סאה אחת קי"ל דלוה עליה כמה סאין. והלוה אומ' שלא היה לו שמן בשעת ההלואה. על מי להביא ראיה שהיה לו, מי אמרינן כי המלוה שבא להוציא מחברו עליו הראיה +בבא קמא לה, א.+ או דילמא כיון דאסור ללות סאה בסאה חזקה הוא שהיה לו דמסתמא איסורא לא הוה עביד.
תשובה נראה לי שעל המלוה להביא ראיה שהיה ללוה שמן בשעת ההלואה, דאם איתא הוו מדכרי ליה בשטרא. וליכא למימ' דמיסתמא אינהו לא עבדי איסורא וסהדי נמי לא הוו חתמי אאיסורא, דמיעקר' איסורא דסאה בסאה אינו אלא על הפירעון כשפורע לו סאה, וכשאמרו אסור ללוות סאה בסאה ללות ולפרוע קאמרי. א"נ כשמחייב עצמו לפרוע לו סאה אפי' יוקיר בנתים. וזה אע"ף שקבל עליו לפורעו אותן מדות לא היה דעת הלוה והעדים שחתמו בשטר אלא לפרעם לו אם לא יוקיר השמן שהרי לא התנה עליו בפירוש בין יוקיר ובין לא יוקיר כי היכי דנימא דחתמי אאיסורא, ואע"ג דבעובדא דרב עיליש אקשינן התם +בבא מציעא סח, ב+ ודילמא רב עיליש טבל עמו בציר הוה, התם משום דכתי' בהדיא בשטרי באגר (ובנפקד) [ובהפסד] ורב עיליש גברא רבה הוא ואיסורא לאינשי לא הוה ספי, הא באיניש דעלמא דלאו גברא רבה לא אמרינן הכי. וכ"ש בהא שהשטר סתם ואין האיסור מפורש בו. ולענין מה שהמלו' טוען כי די לו שהיה ללוה אפי' סאה אחת מאותו שמן מאותה שאמרנו +/ב"מ/ עה, א+ יש לו סאה לוה עליה כמה סאין ותני ר' חייא טפת שמן אין לו וכו' האמת כי הפוסקין ז"ל הכי פסקוה +רמב"ם הלכות מלוה ולוה פ"י, הל' ב; טוש"ע יו"ד סי' קסב+ סתומה כלשון הגמרא שלוה על הסאה כמה סאין אפי' בבת אחת, ופשוטו של לשון הגמר' הכי משמע, אבל מורי הרא"ה ז"ל אומר בקבלה מרבותיו ז"ל +תימה שאומרה בשם הרא"ה ולפנינו היא בתוספות בבא מציעא עה, א ד"ה ולית, בשם ריב"ן+ שלא אמרו אלא שלוה עליה כמה סאין בזה אחר זה בין מאותו לוה בין מלוים אחרים, דסוף סוף הא אית ליה לכל חד וחד כשיעור הלואתו, אבל ללות על סאה כמה סאין בבת אחת מהיכא תיתי להיתירא, הא ודאי מיחזו מילי דרבנן כחוכא וטלולא, ואע"ף שזה נראה כדין חדש טעמא דמיסתבר הוא לכל מודה על האמת.
@שו"ת הריטב"א סימן קלו
+על שתי שאלות אלו, קלו קלז, לא באו תשובות בכה"י. ונראה לי ששתיהן שייכות לאותו מעשה, ברם, שאלה קלו נשאלה מחוגי האח, שאינו רוצה לקיים הבטחתו למת וטוען שהעדות פסולה משום שלא נתכוונו להעיד ולא אמר להם החולה: אתם עדי, וגם היו שם קרובים ורחוקים ביחד והשאלה קלז נשאלה מחוגי היבמה, או מצד אחר, המוסר דברים כהווייתן, עם שהוא מצדד לצד היבמה.+ עוד ילמדנו רבינו עדים שלא באו להעיד אלא באו בכלל העם כדרך שבאים לבקר את החולה +עיין בבא בתרא קיג, ב ורשב"ם שם, שיכולים להעיד במה ששמעו מן החולה אע"פ שלא באו ולא הוזמנו לשם עדים.+ וגם החולה לא אמר להם אתם עדי +הרי הטעם שצריך לומר אתם עדי הוא כדי שלא יטעון אחר כך: משטה אני בך, וקי"ל אין אדם משטה בשעת מיתה, כדאיתא בבבא בתרא קעה ועיין ב"י חו"מ סי' לב בשם המרדכי, שלאו דוקא בשעת מיתה, אלא הוא הדין כל שהוא חולה מושכב על מטתו+ אם נאמר בזה שאין עדותן עדות אחר שהם מודים שלא נתכוונו להעיד וגם לא הזמין אותם החולה להעיד, אלא שהיו יושבים לשם אנשים רבים קרובים ורחוקים +גם משום כך לא נפסלה עדותם, ועיין תוס' ב"ב קיד, א, ד"ה אבל, וב"י חו"מ סי' לו+ ולא נתכוונו ולא (קראו) [קראום] ולא הזמין אותם שום אדם לא החולה ולא היבמה ולא שום אדם בעולם. עתה רבינו תודיענו הלכה למעשה.
@שו"ת הריטב"א סימן קלז
שאלת חמשה אחים היו, והיו יושבים כלם ביחד עם אמם, השנים נשואים והשלשה עדין לא נשאו, ולפעמים יושב האח השני עם אשתו בביתו והארבעה היו יושבים עם אמם. לזמן נפטר לבית עולמו האח השלישי שהיה בחור והיה לו כמו עשרים ושלש שנים. ותוך שמנה חדשים נפטר האח הגדול הנשוי שהיה לו כמו ל"ב שנים, ומת בלא בנים. ותוך חדש אחד שנפטר האח הגדול נפטר לבית עולמו האח הרביעי שהיו לו כמו עשרים שנה בקרוב. עכשו תובע האח השני ליבמתו ואומ' רוצה אני ליבם את אשתי או אחי הקטון ממני כדי לעשות ולקיים מה שכתוב בתורה יבמה יבא עליה +דברים כה, ה.+ והיבמה אומרת לא אתיבם אליכם כלל כי אתם מוחזקים בעונות במיתה, תוך שנה אחת מתו מכם שלשה וכלם בחורים, והשטן מקטרג בשעת הסכנה +ירושלמי שבת פ"ב, הל"ו; בראשית רבה פ' צא.+ ואנכי רואה כי כל מרבית בתיכם מתים אנשים, ואין אנכי רוצה להכניס עצמי בחזקת סכנה, ועוד כי האח החמישי חלה מעיניו והגיע עד שערי מות תוך שמנה ימים לאבלות האח השלישי, עד שהיו אומרים בעיר הראיתם כי ארבעה אנשים מתו בתוך שנה אחת, עד שהוצרכתם לשכור בית אחר מפני פחד המיתה שחשבתם אולי המקום גורם, על כן אחר [אשר] שלשה פעמים הוחזקתם במיתה ארחיק עצמי מכם, ותורה לא צותה ליבם בענין כזה, כי אדרבה צוה בתורתו הקדושה וחי בהם +ויקרא יח, ה+ ודרשו רז"ל +יומא פה, ב, סנהדרין עד, א, עבודה זרה כז, ב, נד א+ וחי בהם ולא שימות בהם. ועוד כי לכולי עלמא [תלתא] זמני הויא חזקה וכדאמרינן ביבמות +יבמות סד, ב+ נשואין ומלקיות כר' וסתות ושור המועד כרשב"ג. עתה רבי' מאור הגולה תודעני אם יכולין ב"ד לכוף ליבם שיחלוץ לה ותטול כתובתה משלם, ואם נאמ' שאין לך אמתלא גדולה מזו וכופין אותו לחלץ /לחלוץ/ ותטול כתובתה משלם, או נאמ' דמיתה לא שכיחא +ראה יומא יג, א+ ואין זו אמתלא ולעולם היא זקוקה ליבם עד שימותו כלם בר מינן. עוד טוענת היבמה ואומ' אנכי אברר בעדים כשרים כי בשעת פטירתו היו מצויין לשם אנשים זרים וקרובים הרבה מאד, וקרא הוא לאחיו בפני כלם ואמ' לו, אחי אתה יודע כי אשתי זאת לא היתה לה הנאה מעולם עמי, על כן מבקש אני ממך שתתן לה כל קרקעותיה נקיים ותפטרנה. ואמ' לו אחי והיאך אעשה זאת והלא אתה יודע שאנחנו חייבין הרבה והיא משועבדת בקנין החובות, והיאך אעשה שאתן לה קרקעותיה נקיים ואשאר אני נקי מנכסי וממך. וענה הוא ואמ' אני יודע שתוכל לעשות ככה כי יש לנו נכסים שתוכל לפרוע החובות ולתת (אליה) [לה] קרקעותיה נקיים. וענה הוא ואמר אנכי אעשה כדבריך. וענה לו החולה תשקני על זה ותחבקני, נשק לו ונתן פיו על פיו וחבקו ויפול על צואריו, ואז בכו בכיה גדולה כל העומדים לשם אנשים ונשים. עתה אומ' האח כל מה שעשיתי ומה שהודיתי ומה ששמתי ידי בין ידיו ונשקתי אותו (ולא) [לא] עשיתי אלא כדי לעשות לו נחת רוח או כדי שלא יכעוס עמדי או כדי שלא תטרף דעתו, אבל לעולם לא אחלוץ לה עד שתתפרע חלקה בכל מה שהיא משועבדת בקנין חלקה המגיע לה. כדי לעמוד על עיקר הדבר אכתוב אליך הדבר בלעז כאשר אמר בתחלה, אני מפייס ממך אחי שתתן לאשתי זאת כל קרקעותיה נקיים אידי שינדרגלא לא אמ' (ותחלוף) [ותחלוץ] לה ולא אמ' ותפטרנה אלא אידי שנבארגלא או אידשפאגאלא ותפטרנה או תחלוץ לה דאמרינן לזה נתכוון.
@שו"ת הריטב"א סימן קלח
לבית דין סרקסטא
שאלתם ראובן תבע לשמעון מנה שנתחייב לו ערב קבלן בעד לוי בשטר החוב. ושמעון טען שאינו חייב לפרוע המנה, לפי שבשעת מעשה החוב שנתחייב לו לוי הלוה הנז' נתחייב במנה הנז' על מנת שיחזיר לו ראובן שטרות ידועים כך וכך, ואם לא יחזירם לו שלא יתחייב לפרוע כלום מן המנה, אע"ף שאינו כתוב בשטר החוב, וכיון שראובן לא החזיר השטרות ללוי הוא פטור, והואיל והלוה פטור קבלן פטור, אבל אם ראובן רוצה להחזיר השטרות ללוי הנז' מיד יפרענו הואיל ועל מנת [כן] נתחייב לוי הנז', והביא שמעון הנז' קבלת עדות שזה נסחו: אנו ב"ד החתומים למטה כן היה, שבא לפנינו פלו' ופלו' והעידו של /שעל/ מנת כן נתחייב לוי הנז' לראובן הנז' באותו מנה שיחזיר לו או לשלוחו השטרות, ואם לאו שלא יתחייב לפרוע לו המנה הנז', ותנאי זה היה בשעת המעשה, ומה שהיה וכו'. וראובן טען שאותו תנאי שאומר שמעון לא היו דברים מעולם, ושהוא נאמן מכח שטרו שהאמינוהו הלוה והקבלן, ואין לחוש לדבריהם, וזה נסח הנאמנות: והאמינו הלווה והקבלן הנז' ובאי כחם למלוה הנז' בעיקר החוב ובגבייתו ובכל מיני הטענות שיטענו בכל ענייני שטר זה נאמנות שלמה כשני עדים כשרים בלי שום חרם ושבועה וגלגוליהם. ע"כ נוסח לשון שאלתכם.
+תשובה זו הובאה לעיל סי' עב בלי השאלה.+ תשובה כבר ידעתם כי דבר מפורש הוא בפ' שבועת הדיינין +שבועות מב, א+ כי (מן) [מי] שהאמין לחברו עליו כשני עדים כשרים לומ' לא פרענא אפי' הביא הלוה כמה עדים שפרע אינם כלום כל שהמלוה כופר בעדותם, וכדאמרי' התם ההוא דאמ' ליה לחבריה מהימנת עלי כבי תרי וכו', וזה ברור. והא ודאי הוא הדין והוא הטעם בשאר הטענות שהאמינו עליו בפי' שהנאמנות מבטל כח העדים ההם בנדון ההוא, דלהכי המניה כבי תרי ולא אמרינן בהא אוקים תרי לבהדי תרי +עיין בחידושי רבינו לשבועות שם+ ואוקי ממונא בחזקת מאריה, ומעתה +קטע זה הביא ב"י חו"מ סי' עא בשם רבינו+ זה שכתב בשטר חובו שיהא (שמעון) [ראובן] נאמן בעיקר החוב ובכל מיני הטענות שיטענו עליו, הנאמנות ההוא מבטל עדות (העולם) [העדים] האלו כיון שראובן כופר בעדותם, ואפי' נעשת קבלת העדות ההיא בפני שלשה ובפני בעל דין כראוי. ואין לומ' כי לשון הנאמנות ההוא שופרא דשטרא הוא שהעדים כותבין מעצמן שלא בצואת בעל דבר כמו שהיו סבורים קצת הראשונים ז"ל +עיין טור חו"מ סי' עא וב"י שם, בשם בעל התרומות+ שאין זה דעתי ולא דעת מורנו הרא"ה ז"ל, כ"ש לפי התקנה שתקן הוא בקהלכם הקדוש יצ"ו.
@שו"ת הריטב"א סימן קלט
עוד שאלתם לאה אשת ראובן יש לה מנה בשטרות אצל אחרים. ולוי מורשה ראובן הנז' בקש ממנו לעכב המנה ברשות הלווים מחמת זכות שאמ' שיש לראובן בעלה על אותו מנה. ולאה טוענת שאין לבעלה זכות בהם והוציא' שטר סלוק בעלה הנז' שזהו נסחו: אנו עדים וכו' ותנו לה ללאה אשתי הנז' אגב ארבע אמות קרקע כל השטרי חובות שיש לי בכל העולם הם וכל שעבודיהם, וכל זכות שיש לי בנכסיה ובכל השטרי חובות המוחזקים לשמה ובכל שטר חוב שיתחייב שום אדם לשמה, ורציתי ברצון נפשי שלא תהא לי רשות ולא לבאי כחי לתבוע ממנה שום תביעה בעולם משום צד וענין בעולם, ושלא תהא לי רשות ולא לבאי כחי לעכב לה שום עכוב בשום דבר מנכסיה הן מן הנכסים שיש לה היום הן מן הנכסים שיהיו לה מכאן ואילך לא אני ולא אחר בעדי, ובטלתי מעכשו כל הרשאה שעשיתי או שאעשה לשום בריה בעולם בטול גמור, בענין שלא תהא לי רשות ולא לבאי כחי לתבוע ממנה שום תביעה בעולם, ולא לעשות לה ולא לבאי כחה שום עכוב בשום דבר מנכסיה ולא בשום דבר מכל מה שנז' למעלה, ואם שמא אעבור בשום דבר מכל מה שנזכר למעלה אני או אחר בעדי חייבתי עצמי בקנס גמור לפרוע ק"ק זהובים קנס לגזבר אדוננו המלך יר"ה, ושאהיה פסול לעדות לכל ישראל לעולם, וכל ספק שיולד בשום דבר מכל ענייני שטר זה רציתי ברצון נפשי שיהא נדון לתועלת ויפוי כח אשתי הנז' כדת, ותהיה ידה על העליונה וידי ויד באי כחי על התחתונה, ואחריות כל הכתוב ומפורש לעיל קבלתי בקנין גמור עלי ועל נכסי וכו'. ולוי המורשה הנז' השיב שאין ממשות בשטר המתנה שהוציאה לאה הנז' מכמה טעמים, חדא לפי שאחז"ל שיד האשה כיד בעלה ויד העבד כיד רבו, ומי שנתן לעבד או לאשה קנה העבד וקנה רבו וקנתה האשה וקנה בעלה. ועוד שהבעל או האדו' שנתן כלום לאשתו או לעבדו הכל הוא של הבעל או של האדון מן הטעם הנז', והילכך הכל הוא של (המורשה) [המרשה] אותי כי מה שקנה עבד קנה רבו ומה שקנתה אשה קנה בעלה כי דין אחד יש להם. ואפי' שיסלק המרשה אותי ידו מן הנכסים הנז' אין בכך כלום לפי שדין אחד יש להם. ויותר חמור באשה כדאמור רבנן שהאשה חמורה מכולם שאין מספיק הקנאת נכסיו לאשה וזה הדבר פשוט הוא, ועוד כי בפירוש אמרו חז"ל הכותב כל נכסיו לאשתו לא עשאה אלא אפוטרופא בלבד. ועוד שבזמן שנעשה השטר שהיא מוציאה לא היו לה שטרי החובות של פלו' ושל פלו', והילכך אפי' היה ממשות בסלוק הנכסים במתנה הנז' מה שאינו כן מן הטעמים הנז', מ"מ בנכסים העתידי' לבא אינו כלום לפי שלא היו בעולם עדיין. ולענין בטול ההרשאה אני אומ' כי חוץ מכבודכם אין בו ממשות, לפי שאין הרשאה מתבטלת אלא בב"ד. ומטעם זה שמי שפוסל עדותו אין בו כלום ועדותו כשר, וזה פשוט כיון שאין בו שבועה והדרה, ועל זה אני מחלה פני מעלתכם גבירי ורבותי שתעשו מאמ' לתת המעות למרשה אותי. ולאה השיבה שאין לנו לחוש לדברי המורשה הנז' מכח השטר הנז' ושיש לנו הב"ד להסיר המניעה הנז'. מה לנו לדון בזה. ע"כ נוסח לשון שאלתכם.
תשובה +קטע קטן מתשובה זו הביא ב"י חו"מ סי' סו, מחודש לח, וסי' רב בשם רבינו.+ מה שטען לוי שאין ממשות בשטר המתנה שהוציאה לאה לפי שיד האשה כיד בעלה ויד העבד כיד רבו והבעל שנתן כלום לאשתו הרי הוא של בעל כמו שמה שנתן הרב לעבדו הוא של אדון. טענה זו טענה שאין (בזה) [בה] ממש, שלא הושוו אשה לעבד אלא לענין מתנה שנתנו לה אחרים סתם בלא תנאי כדאי' בקידושין +דף כג, ב+ ובנדרים +דף פח, ב+ ואף בההיא אינם שוין לגמרי דמה שקנה עבד קנה רבו לגמרי, ומה שקנתה אשה אין לבעל אלא אכילת פירות בנכסי מלוג וכדאי' בירוש' בהדיא +כתובות פ"ו, הל' א ועיין מה שכתב רבינו בחידושיו לקדושין כג, ב ד"ה דכולי+ אבל לענין מתנה שנתן הבעל לאשתו או הרב לעבדו אינם שוים כלל, דבעבד לא קנה לפי שאין לו יד כלל לקבל מרבו, אבל מתנה שנתן הבעל לאשתו הא קי"ל להדיא (דקתני) [דקנתה] ואין הבעל אוכל פירות כדאי' פ' חזקת +בבא בתרא נא ועיין חידושי רבינו שם+ וזה ברור. גם הטענה שטען לוי הנז' כי בפירוש אחז"ל כל הכותב נכסיו לאשתו לא עשאה אלא אפטרופא +שם /ב"ב/ קלא+ אין לה מקום בנדון הזה כלל דהתם הוא בכותב כל נכסיו בלא שיור, ואם שייר כל שהוא מתנתו קיימת כדאי' בהדיא בפ' מי שמת +שם /ב"ב/ קנ, ב+ וזה לא כתב ללאה ולא נתן לה מהם אלא כל שטרי חובות שהיו לו בכל העולם בלבד, אלא שנתן לה (גם) ג"כ הזכות שהיה לו בנכסיה ובשיורי חובותיה, וזה ברור. אבל מה שטוען שבזמן שנעשה לה שטר המתנה ההוא לא היו לה שטרי חוב של פלו' ושל פלו', ואפי' יהיה ממשות במתנה הנז' בסלוק הנכסים מ"מ בנכסים העתידים לבא אינה כלום, ודאי טענה זו צריכה תלמוד, והאמת כי אם ממון השטרות ההם לא (דיה) [היה] מן הנכסים שהיו לה בשעת המתנה שעשה לה ראובן שלא יועיל הסילוק שעשה לה באותה שעה לנכסים הבאים לה לאחר מכן, כי סלוק שהבעל עושה לאשתו מנכסיה לאחר נשואין אינו מועיל אלא בשקנו מידו מגופן של נכסים בדרך מתנה או סלוק שאדם עושה לחברו או לשותפו, דהא ידו כידה או עדיפא מידה וכדאי' בפ' הכותב +כתובות פג+ דבכותב לה בעודה ארוסה יכול להתנות בדברים ואפי' על הנכסים העתידי' לה מדרב כהנא ומדרבא כדאי' התם בפ' חזקת +בבא בתרא מט, א.+ אבל בנשואה אינו יכול להתנות בדברים אלא בדרך הקנאה, והיא הנותנת שאינו יכול להקנות העתיד דהוה ליה כנותן דבר שלא בא לעולם או שלא בא לרשותו שאינו כלום אליבא דרבנן +יבמות צג, ב, בבא קמא ע, א+ דהלכתא כותיה. ומ"מ אם השטרות האלו החדשות היו מן הנכסים הראשונים דינם כמותם ממש, ובנכסים ההם שבאותה שעה כבר כתב לה לשון מתנה שנתן לה אגב קרקע כל זכות שהיה לו בנכסיה ושטרי חובותיה וזכות שיש לו במטלטלין או בשטרי חובותיה (וקנה הוא) [וקנתה היא] באגב כאותה ששנינו נכסים שאין להם אחריות נקנין עם נכסים שיש להם אחריות +קדושין כו, א.+ ויש בכלל זה שטרות +כן דעת הרי"ף, רמב"ם, רשב"א וראב"ד אבל הרא"ש והר"ח סוברים שאין שטר נקנה באגב ועיין ב"י חו"מ סי' סו+ כדאי' בפ' הספינה +בבא בתרא עז+ מההיא דאמרינן שני שטרות (כן) [הן] וכו' עד אם קדם מוכר וכתב ללוקח וכו', ונהי דאין זה מועיל לזכות קרקעות שאינו נקנה באגב מועיל הוא לזכות מטלטלין ושטרות כדאמרן. ואין לומ' כי אף זכות מטלטלין אינו נקנה באגב כי הוא דבר שאין בו ממש, שזה אינו, כי הזכות הזה הוא החלק שיש לו בנכסיה דידו כידה או עדיפא מידה. וכבר דן כן רבי' הרא"ה ז"ל בעירכם הגדולה באחד שנתן לחברו אגב קרקע זכות שהיה לו במטלטלין. אלא שאני (כופף) [רופף] לענין הזכות שנתן לה בשטרי חובות המוחזקין לה לפי שלא כתב בהן (ובכל) [וכל] שעבודן כדרך שכתב בשטרי חובות שלו. וקי"ל בפ' הספינה +שם /ב"ב/ עו, ב+ דהאי מאן דזבין שטרא לחבריה צריך למכתב ליה קני לך הוא וכל שעבודא דידיה, ואי לא אמ' (דלא) [לא] זבין אלא ניירא לצור (ולצור) [על פי צלוחיתו], והדבר פשוט שכן הדין במתנה ובשאר ההקנאות, ולרבותא נקט רב פפא זביני לפי שאין הדמים ראיה, וא"כ לא זכתה בלשון הזה בשעבוד שטרי חובות שהיה לה באותה שעה, אבל זכתה בכל זכות שהיה לו בשאר נכסי המטלטלין שהיו לה ככל הנותן מתנה לאשתו שהרי בלשון מתנה נתן לה. אבל יש לדון לזכותה בשטרי החובות לפי שחזר וכתב לה בלשון כללי ורציתי ברעות נפשי שלא תהא לי רשות כלל וכו' וכל שעבודיהו (איקרו) [הן מן] נכסים שיש (להם) [לה] היום (והם) [והן] מן הנכסים שיהיו לה מכאן ולהבא, וקי"ל דשטרי וכל שעבודיהו איקרו נכסי כדאי' בפ' מי שמת +שם /ב"ב/ קנ, ב - קנא, א+ ואע"ף שמורי הרשב"א ז"ל היה אומ' וכותב +עיין שו"ת הרשב"א סי' תתקיח ושו"ת הרא"ש כלל עה, סי' ב וכלל פג, סי' ד ומגיד משנה הלכות זכייה ומתנה פ"י ומשנה למלך שם וכן כתב הרשב"א בתשובות המיוחסות סי' ז, ומסיים בה: ויש מי שהעמידה אפילו בבריא, ונכסי שאני /שהשעבוד/ שהשעבדו בכלל נכסיו הוא, ואינו מחוור בעיני ועיין עוד חידושי רבינו לבבא בתרא קנ, ב ד"ה שטרי+ שאין זה אלא בשכיב מרע דוקא, כבוד רבי' מונח במקומו, כי אנו בפירוש קבלנו מרבי' הרא"ה ז"ל בשם רבו רבי' הגדול הרמב"ן ז"ל דהוא הדין בבריא. וכן כתב החכם הגדול ר' יצחק הלוי בר' (בנבשתי) [בנבנשתי] הלוי ז"ל +הוא בן אחיו של הרא"ה והזכירו רבינו בחידושיו למסכת גטין דף ל.+ וכן נראה דעת הראשונים ז"ל וכן אני תופש תמיד +וכן כתב רבינו בחידושיו לקדושין כו, וז"ל: שמעינן מהכא דשטר וכל שעבודו מיקרי נכסים אפילו במתנת בריא, שלא כדעת רבינו (בדפוס מונקטש נדפס בטעות: כדעת רבים, אבל בשטמ"ק: רבינו, והכוונה להרשב"א). וכן כתב נמוקי יוסף בפ' מי שמת בשם רבינו בענין שטרות איקרו ניכסי.+ ויש לי ראיה לדבריהם מסוגית פ' הספינה כמו שכתבתי במהדורא בתרא +הרי בהדיא כדברי הרב חיד"א בשם הגדולים ערך הריטב"א, שרבינו כתב חידושיו למסכתות התלמוד במהדורות שונות+ וא"ת ומה יועיל לשון זה כיון שאין בו לשון הקנאה אלא שלא יהא לו רשות לתבוע או לעכב, ואע"ף שקנו מידו קנין דברים הוא, י"ל שזה אינו, שכבר אמרו בפ' הכותב +כתובות פג, א+ גבי האומ' לחברו דין ודברים אין לי על שדה זו וידי מסולקות ממנה שלא אמר כלום משום דמדין ודברים הוא דסליק נפשיה כדאי' בכתובות, ואפי' הכי אם קנו מידו על הלשון ההוא מהני דאמרי' מגופא של קרקע קנו מידו, וכן אמר' שם לענין הכותב לאשתו נשואה דין ודברים אין לי בנכסיך שאינו כלום שאם קנו מידו מהני דמגופן של נכסי' קנו מידו בין בעומד בין בעורר, הכא נמי אם כתוב בסוף השטר שקנו מידו על הכתוב לעיל כמנהג אמרינן כי מגופן של נכסים קנו מידו ומהני לנכסים שהיו לה באותה שעה ואף לשטרי חובות וכל שעבוד' שהן בכלל נכסים לדעת רבי' וחביריו ז"ל, אבל לא לנכסים שבאו לה לאחר מכן. ואם הדבר ספק עליה לברר כי היא הבאה להוציא מיד זכותו של בעל כמוציא מיד שותפו דידו כידה בנכסיה או עדיפא מידה. ומ"מ מה שאומ' המורשה שיש לב"ד לתת המעות (למורשה) [למרשה] אותו דהינו בעל, זה אינו נראה לי אפי' לפי דבריו, כי אפי' לא יועיל שטר הסלוק לשטרות (אלא) [אלו] לפי שבאו לה אחרי השטר ההוא מ"מ דינם כנכסי מלוג, שכל ממון הנמצא ביד האשה סתם בתורת נכסי מלוג הוא לכל הפחות שילקח בהם קרקע והבעל אוכל פירות, ותניא בפ' חזקת +בבא בתרא נא, ב, ועיין חידושי רבינו שם+ אין מקבלין פקדונות מן הנשים ואם קבל יחזיר לאשה, וה"ה במלוה שהלותה לאחרים שיחזיר הלוה לאשה, אלא שאם הבעל עורר בב"ד ואין לה טענה מספקת כנגדו יש לב"ד לצוות שילקח בהם קרקע ובעל אוכל פירות כדינו. והאמת כי מחלוקת גדולה היא בין הראשונים +עיין ב"י אה"ע סי' פו+ ז"ל מאשה שיש בידה נכסים וטוענת עליהם שנתנו לה על מנת שאין לבעלה זכות בהם אם היא נאמנת אם לאו. ואין לנו מקום בענין זה בכאן כפי הטענות, ואף כי דעת מורי הרא"ה ז"ל שהיא נאמנת בלי ראיה, ואם אני מדמה להלכה לדברי שכנגדו לא אעשה מעשה +כלל גדול השמיענו רבינו כאן לתרץ כל הסתירות המרובות שיש בין דבריו בחידושיו לדבריו בתשובותיו. כאן, שהם למעשה, לא נטה מדעת רבו הרא"ה, ובחידושיו כתב מה שנראה לו.+ ומה שכתב המורשה שאין הרשאה מתבטלת אלא בב"ד איני יודע זו מנין לו, ולדידי אין זו טענה, אלא כל שהביטול מועיל בב"ד מועיל ג"כ בפני עדים שלא בב"ד, דביטול שליחות יש בדבר זה דהא קי"ל בפ' מרובה +בבא קמא ע, א וכן כתב לעיל סי' קכח+ (דאדרכתא) [דאורכתא] שליחא שוייה אע"ג דכתב ליה זיל דון וזכי וכו', וביטול לשעבר מועיל בה אפי' בעדים, אלא שאם כבר פרע הלוה על פי הרשאתו שיש לדון מה יהא דינו +עיין ברא"ש שם ובהגהה+ ואין זה מן המקום הזה. ולענין בטול הרשאה שיש בה קנין קודם מעשה (גם) [אם] מועיל הביטול כדרך שמועיל בגט, כבר נתחבטו בזה האחרונים ז"ל כי יש אומרי' +עיין טור וב"י חו"מ סי' קכב+ שמועיל אם אינו חוזר ומבטלה ככל ביטול מודעא, ויש אומרים שאינו מועיל שלא אמרו אלא בגט וכיוצא בו בדברים שהם לחובתו שהוא כמסירת מודעא כמו שכתב הרמבמז"ל +הלכות שלוחין ושותפין פ"ג. ועיין עוד ברא"ש פרק הגוזל עצים+ אבל לא לזה שהוא לזכותו, ועוד שהביטול הראשון הוא דבור, (כקנין) [וקנין] דאית ביה, קנין דברים בעלמא הוא, וההרשאה שיש בה קנין יש בה מעשה וקצת הקנאה מלבד הכתיבה, ולא אתי דיבור ומבטל מעשה, ולזה דעתי נוטה יותר. וגם מה שחייב זה עצמו יותר בקנין שיהיה פסול לעדות אינו כלום, וכמו שטען המורשה. הנה כתבתי לכם רבותי מה שנראה לי בנדון הזה לפי הטענות הכתובות לעיל, וכתבתי מה שיש בענין מחלוקת בין רבותי ז"ל, ואתם בשכלכם הטוב תוציאו דין לאמתו, ועמכם בדבר המשפט +דברי הימים ב יט, ו+
@שו"ת הריטב"א סימן קמ
שאלת מה שנראה לי בעסק האשה שיצאו עדים כשרים כי הבעל נתן הגט בידה כשהי' מכוסה באלטארה, ואחר שהגיע לידה נפל מידה לארץ קרוב לה יותר ממנו,ובא קרובה ונתנו בידה. ע"כ.
תשובה ידוע הוא כי האשה מתגרשת בידה או בחצר שלה כשעמדה שם +גטין עז, א - ב+ [בין] שהרשות קנוי לה לגמרי ובין שהוא מושאל או מושכר לה, ובלבד שיהא מושאל או מושכר לה באחד מדרכי ההקנאות שהקרקע נקנה בו, וכדתניא +בבא קמא עט, א+ כשם שהקרקע נקנה בכסף בשטר ובחזקה כך שכירות הקרקע נקנה בכסף בשטר ובחזקה, ושאילה דינה בזה כשכירות +בבא מציעא צט. ועיין תוס' ערכין ל, א, סד"ה ולא ידענא.+ וכל שלא השכירוהו או השאילוהו באחד מדרכי ההקנאות לא קנאתו להתגרש בו. ואע"ף שהדבר הזה מושכל מעצמו הרי יש עליו ראיה ברורה מההיא עובדא דפ' הזורק +גטין עז, ב+ דההוא שכיב מרע דכתב גיטא לדביתהו אפניא דמעלי שבתא ולצפרא תקף עליה עלמא טובא, אתא לקמיה דרבא, אמ' לאקנוייה ניהלה לדוכתא דיתיב ביה גיטא ותיזיל איהי ותחוד ותפתח דתנן נעל (גטר) [גדר] ופרץ כל שהוא הרי זה חזקה. הרי לנו ראיה ברורה דלא סגי לשאילת מקום לגירושין באמירה בעלמא אלא בהקנאה. ואפי' (למאי המפרש) [למאן דמפרש] שהגט היה בבית של בעל +לפי שהר"ן פירש שם, שהגט היה בבית השליח, ורבא אמר לשליח שיקנה לה מקום, כי הוא לא היה שכיב מרע+ שהיה ש"מ דמקני בעלמא באמירה, בהא לא סגי, משום דמתנת שכיב מרע באמירה לא קניא אלא לאחר מיתה +מסקנא דרבא, בבא בתרא קלג, וכן כתב רבינו בחידושיו לגטין עז. ולא כתוס' גטין יד, ב, ד"ה הא, שדברי שכיב מרע כשמת כמסורים למקבל למפרע משעת אמירתו. ואפשר לומר לדעת התוס' שזה שהצריך רבא להקנות לה, משום שדברי שכיב מרע כמסורים מדרבנן הוא וגבי גט בעינן קנין מדאוריתא. ועיין במרדכי גטין שם.+ והכא בעינן שתזכה במקום מחיים כדי שתתגרש בו מחיים, ולכך הוצרכו להקנותו לה מחיים, דשכיב מרע שהקנה מחיים כדין בריא ובמעכשו דינו כבריא. ועתה נחזור על הדין שלפנינו ונאמ' כי אם אנו באין לדון על הגירושין האלו שיהיו נגמרין מפני כשנפל /שכשנפל/ הגט מידה ונפל /נפל/ סמוך לה ממנו אין זה מספיק, דאי מדין חצרה הרי לא היה החצר שלה, וגם לא השאילתו לה האלמנה בעלת הבית בא' מדרכי הקנאות כפי שנראה מן העדיות. ואם מפני שנפל קרוב לה תוך ארבע אמות גם זה אינו, חדא דאין דין ארבע אמות אלא בסימטא וכיוצא בו ולא בחצר של אחרים וכדאי' בפ"ק דמציעא +דף י, ב+ ועוד שכבר אמרו בפ' הזורק +גטין עח, ב, ועיין תוס', שם ובחידושי רבינו, שם+ שאפי' בסימטא אין מתירין אשה להנשא כשנתגרשה מדין ארבע אמות, וכדאמרינן ואת לא תעביד עובדא עד דמטי גיטא לידה, ולכל הפחות מיעט דין רשות הרבים וסימטא, וכ"ש לפר"ח ז"ל שמיעט אפי' דין חצירה, אלא שאין פירושו מחוור. וא"כ אנו צריכין לחזר על הגירושין האלו אם זכו מפני מה שהגיע הגט לידיה קודם שנפל לאלתר אם לאו. והנה הדין ברור ומוסכם בכמה מקומות דאיתהני מכי (מטה) [מטא] לידה שאין הבעל מחזיק בו מגרשא, ואפי' נשרף הגט או אבד מיד וכדמוכח בכמה דוכתי בפ' הזורק ובדוכתי אחריני, וכדתנינן בכמה דוכתי משהגיע גט לידה מגורשת, וכן משהגיע לאויר חצרה וכדאי' בפ' הזורק, ואינו צריך (שהיה) [שהייה]. ומה שאמרו בפ' הזורק היתה ידה עשויה קטפרס וזרקו לה אינה מגורשת התם לפי שידה עשויה מדרון ואין הגט ראוי לנוח בו כלל וגרע ממתגלגל שאמרו בפ' שנים אוחזין +בבא מציעא יב, א+ דהוי כמונח וכמו שפירשו בתוספות, אבל שידה נוחה בענין שהגט ראוי לנוח בו אע"ף שנפל לאלתר ונשרף אין בכך כלום. ובנדון שלפנינו לא היתה ידה עשויה קטפרס וראוי היה לנוח בו, אלא כי מפני (שהיה) [שהיתה] ידה מכוסה בבגדה ולא החזיקה [בו] נפל ולא עכבתו. ואין לומ' כי אולי מחמת האלטהאר לא היה ראוי לנוח ויהא נדון כקטפרס, שאין זה במשמע העדיות כלל. כך נראה לי להלכה. אבל למעשה טוב היה להחמיר כל מה שאפשר ולחזר אחר גט שני אם עדיין לא נשאת מפני זה החשש האחרון. והאל ברחמיו יורנו דרך האמת וישמרנו מכל חטא.
@שו"ת הריטב"א סימן קמא
פסק בענין (הנדר) [הנדוי] צריך לחקור היטב ולרדת לבוריו של דבר כי אם האמת הוא כדברי ר' יוסף כי הוא נדה כדין ודאי נדויו נדוי (ואי) [ואין] תקנת הקהל מעכבת בזה, שאין הקהל יכולין להתנות על נדוי כדין שלא יהא נדוי, ואפי' על תלמיד שנדה (לכבוד) [לכבודו] וכ"ש על מילי דשמיא כמו שאינם יכולין להתנות על האיסור שיהא התר. אבל אם הוא נדה שלא כדין אין ספק שאין נדויו נדוי ואפי' הוא חכם גדול וכדמוכח מעובדא דריש לקיש דהוה מנטר פרדיסא +מועד קטן יז, א+ ולא עוד אלא דמוכח התם שהמנדה מי שאינו חייב נדוי הוא עצמו יהא בנדוי וכדאמרי' עלה בירוש' +שם פ"ג, הל' א, ושם איתא בהדיא, דוקא אם נדהו זה שכנגדו, אבל מסתמא לא, ומדברי רבינו משמע, שמסתמא הוא בנדוי+ וכן הוא מחוייב בתקנה, כי אע"ף שלא חלה התקנה על המנדה כדין [כמו] שאמרנו, חלה היא על המנדה שלא כדין. ואין ספק כי גם הקהל לא היתה דעתם אלא לפי שלא יהרוס +פירוש, שלא יתפרץ ויגיס דעתו כמו פן יהרסו אל ה' לראות (שמות יט, כא)+ כל אדם לנדות שלא כדין. וזה ברור. ע"כ.
@שו"ת הריטב"א סימן קמב
שאלת ספר תורה שיש בו תיבות או אותיות חסרות אם כשר לקרות בו בצבור בברכות קודם שיתקן, כי ראית לקצת חכמים מן הבאים מצרפת שאין חוששין בדבר וקוראין בס"ת שיש בו חסרון תיבות הרבה. ושאלת דעתי בזה.
תשובה נפלא אני מאד מן החכמים ההם זו מנין להם כי אנו הלכה רווחת היא בידינו מן הגאונים ז"ל שכל ס"ת שחסר או יתר אפי' אות אחת פסול עד שיתקן, וכן כתב הרמבמז"ל בפירוש בחבור שלו +הלכות ספר תורה פ"א, הל' ב ופ"י, הל' א.+ וכן קבלה בידי משני רבותי מורי הרא"ה ז"ל ומורי הרשב"א ז"ל +שו"ת הרשב"א סי' רכז, וכן כתב הרב מגדל עוז ס"ת פ"א, הל' ב בשם הרמ"ה מטוליטולא והראב"ד והרמב"ן והרשב"א, ושכן נהגו בכל ספרד וקטלוניא, ועיין חדושי הרשב"א למנחות כט, ע"ב, ד"ה מכל מקום, שנראה מדבריו להיפך. ועיין כסף משנה ס"ת פ"י, הל' א.+ וכן ראיתים עושים מעשה להוריד ס"ת שיש בו אפי' אות אחת חסרה או דבוקה או מלא במקום חסר וחסר במקום מלא, וכל זה בקבלה מאדוננו הרמב"ן ז"ל וכן כתב הוא ז"ל בתחלת פירוש התורה שלו +הרמב"ן בפתיחה לפירושו על התורה, ד"ה עוד יש בידינו קבלה+ ונתן טעם גדול בדבר. וג"כ רש"י ז"ל כן דעתו מפורשת בפ' הקומץ +מנחות כח, א, ד"ה כתב אחד, כט, א, ד"ה פשיטא, לב ב, ד"ה כתבה אגרת+ כדבעינן למימ' קמן. וגם לא ראיתי לא' מרבותי' (הצפרתים) [הצרפתים] ז"ל בתוספותיהם במנחות +עיין תוס' מגילה ט, א, ד"ה בשלמא, שכתבו בהדיא שאין ס"ת נפסל בחסר אות אחת ואפילו פסוק שלם אלא דוקא בחסר יריעה, כדאיתא בגטין ס ואולי נוס' אחרת היתה לרבינו בתוספות, ועיין לעיל סימן קכט, בהערה /ז',/ קלה, בהערה /ה',/ ועיין עוד בדברי רבינו לקמן+ ולא בפסקיהם שהתירו. ואע"ף שאין לנו להרהר ולבדוק אחריהם כבר בדקתי ומצאתי ראיות ברורות לדבריהם, שהרי גבי מזוזה ותפלין שנינו +מנחות כח, א+ שכתב אחד מעכבן ואמרינן עלה בגמ' +שם /מנחות/ כט, א+ פשיטא ופרשיז"ל כי אות אחת מעכבת דהא בעינן כתיבה תמה, ואמרינו /ואמרינן/ לא נצרכה אלא לקוצו של יוד, א"נ לכל אות שאינה מוקפת גויל. הרי שבפירוש אמרו כן לענין תפלין ומזוזות. ומעתה כל שכן לס"ת דהא ס"ת חמור הוא ודאי ממזוזה וכדתניא +שם /מנחות/ לב, א+ ס"ת שבלה אין עושין ממנו מזוזה שאין מורידין מקדושה חמורה לקדושה קלה, וא"ת דילמא גבי מזוזה דוקא משום דכתי' בה וכתבתם כתיבה תמה, והא תפלין לא כתוב בהו וכתבתם ושנינו שכתב אחד מעכבן והינו משום דילפי ממזוזה בכתיבה כתיבה, וכיון שכן הוא הדין לס"ת דהכי נמי דרשי' בהו כתיבה כתיבה, וכדתניא גבי מזוזה +שם /מנחות/ לד, א+ יכול יכתבם על האבנים נאמ' כאן כתיבה ונאמ' להלן כתיבה מה להלן על ספר אף כאן על ספר, והינו ודאי על ספר תורה וכן פרחז"ל +כן הובא בשטמ"ק, דכתיב כתב זאת זכרון בספר.+ ואע"ף שהרשיז"ל +לפנינו בפרש"י: מה להלן - בגט, אבל התוס', שם, /מנחות/ ד"ה נאמר, כתבו, בפי' הראשון: מה להלן - בפרשת סוטה, אי נמי מכתיבת משנה תורה שהמלך כותב. וכן פירש הר"מ מקוצי, הובא בשטמ"ק שם /מנחות/ ועיין עוד תוס', שם לב, ב ד"ה כתבה+ כתב מה להלן במגלת סוטה לרוחא דמילתא נקטה לפי שהיא מגלה קטנה כמזוזה. ותדע כי רשיז"ל לעיל מינה בפרקין +שם /מנחות/ לב, ב, בלישנא אחרינא+ גבי הא דאמ' רב [יהודה אמר שמואל] מזוזה שעשאה כאגרת פסולה מ"ט אתיא כתיב' כתיבה מס"ת פירש ז"ל מזוזה שעשאה אגרת שלא דקדק בה בחסרות ויתרות פסולה דאתיא כתיבה כתיבה מס"ת, ש"מ (מינה) תרתי, חדא דס"ל למרן ז"ל דאף מזוזה וס"ת ילפי בכתיבה כתיבה, ועוד ש"מ שספר תורה נפסל בחסר ויתר וממנו למדו למזוזה. ואע"ף שבתוספות פירשו בשעשאה כאגרת פי' אחר מ"מ דעת רשיז"ל בכתיבה כתיבה כמו שפי', ובתוספות לא מן השם הזה דחו פירושו. ועוד הא דאשכחן דגבי ס"ת בעי' כתיבה תמה דתניא בפ' הבונה +שבת קג, ב+ וכתבתם כתיבה תמה שלא יכתוב אלפין עיינין ועיינין אלפין וכו', וההיא בספר תורה היא ודאי מדקתני סיפא כתבה כשירה או שכתב השירה כיוצא בו או שכתב את האזכרות בזהב הרי אלו יגנזו, וכן כתב רבי' אלפסי ז"ל בהלכות ס"ת והוא כתב בהלכות ס"ת +לשון הרי"ף בקיצור+ מה שאמרו בניקב תוך ההא (ולא) [או] ההא ולא נשתייר בו אות קטנה שהיא פסולה, מכלל שגם בס"ת אות א' מעכבת כתפלין ומזוזות. וא"ת ולמה לא שנינו בספר תורה שכתב אחד מעכבו כמו ששנינו במזוזה ותפלין, וי"ל דגבי מזוזה ותפלין הוצרכו לשנות כן לפי שאין שם אלא שתים (וארבעים) [וארבע] פרשיות ולכך שנו שתי פרשיות שבמזוזה ארבע פרשיות שבתפלין מעכבות זו את זו ואפי' כתב אחד מעכבן. ועוד הרי משנה שלימה שנינו בפ"ק דמגלה +דף ח, ב+ אין בין ספרים לתפלין ומזוזות אלא שהספרים נכתבין בכל לשון ותפלין ומזוזות אינן נכתבין אלא אשורית, ואין בין דוקא הוא כדמוכח התם. ואע"ף שאמרו בירוש' +עיין מגילה פ"א, הל' יא+ תולין בספרים ואין תולין בתפלין ומזוזות, ההיא בתורת טעמא אתו עלה משום דבעינן והיו בהויתן כדאי' במכלתא +עיין מכילתא סדר בא, פרשה יח, טז, מגילה ט, א+ וקרוב אני לומ' שבפרשיות ההן אף בס"ת אין תולין, ומ"מ כיון דאין בין דוקא הוא בכל דוכתא אין לנו להוציא משם אלא מה שאומ' התלמוד בפי' ובתורת טעמ'. ועוד והלא אמרו בהגדה +עירובין יג, א, סוטה כ, א ולפנינו איתא ר' מאיר לפני ר' ישמעאל ורבינו מפרש, אות אחת, איזו שתהיה מכל התורה נמצא מחריב את כל העולם וכשיטת הרמב"ן בהקדמתו לתורה, צויין לעיל בהערה /ג'/ אך לפרש"י, שמדובר כאן על אותיות מסויימות, אין ראיה מכאן לרבינו+ כשבא ר' עקיבא לפני ר' אליעזר ואמ' לו הזהר במלאכתך שמא תחסר אות אחת או תוסיף אות אחת אתה מחריב את כל העולם כלו. ועוד הרי מאותה בריתא שאמרו אין עושין ס"ת ותפלין (ומזוזה) [מזוזה] לפי שאין מורידין מקדושה חמורה לקדושה קלה הקשו בגמ' מתפלין דאין מורידין הא מורידין עושין מזוזה ואמאי והא תפלין אין צריכין שרטוט ומזוזה צריכה שרטוט ואוקימנא כתנאי דאיכא מאן דאמ' מזוזה אינה צריכה שרטוט, ואם איתה דבס"ת אין מקפידין בחסרות ויתרות כמזוזה נימא טעמא דאין מורידין הא מורידין עושין ואמאי והא בעינן במזוזה כתיבה תמה ואף בקוצו של יוד מה שאין כן בס"ת. וא"ת בס"ת שהיה כתוב בדקדוק [מיירי] ואע"ף שאינו מעכב, אדרבא בסתם ס"ת שהיה כתוב (מיירי) כדינו וכצריך לו, ותדע דכי פרכינן משירטוט לא תריצנא דמיירי בתפלין משורטטין, משום דמשמע לן דמתני' מיירי בתפלין כדינן שאינן צריכי' שרטוט, וכבר כתבו (בתוספתא) [בתוספות] +מנחות ל, א, ד"ה אבל+ שיש שהיה נתלה לומ' שאין חוששין ביתרות ס"ת לפי שאמרו בגמ' גבי הא דתניא ס"ת שיש בו (ד') [ג'] טעיות בכל דף ודף יתקן וה"מ בחסרות אבל ביתרות לית לן בה, ואף לאותה סברא לא אמרו אלא ביתרות, וגם בזה דחאוה בתוספות בשתי ידים שלא אמרו כן בגמ' אלא דביתרות יתקן אפי' כמה טעיות בכל דף ודף דבתקון דידהו לא מיחזי כמנומר כמו בחסרות וכמו שפרשיז"ל. וא"ת שאף בחסרות לא אמרו יתקן אלא בשיש בו הרבה טעיות, וגם שם אמרו שאם יש שם דף אחת מצלת על הכל, הא בורכא, דלא נקטוה אלא לומ' שאף ברוב טעיות יתקן +עיין חידושי רבינו למגילה ט, א ובכור זהב שם, שנראה היפך דבריו כאן+ וסגי ליה בתקון ולא אמרינן יגנז, ולזה אמרו דכל היכא דאיכא דף שהיא מצלת את הספר שאף שיש בו ד' טעיות יתקן וכדפרשיז"ל, והוא שכתוב רוב הספר שפיר יתקן, וזה ברור לכל יודע ספר. ואין לתלות להקל במה שאמרו בפ' הנזקין +גטין ס, א, וראה לעיל בהערה /ה'/+ ס"ת שחסר יריעה אחת אין קורין בו ולומ' דדוקא יריעה אחת רצופה, דהא בורכא +עיין רא"ש הלכות ס"ת טז, שפירש סוגית הגמרא באופן אחר.+ דהתם הוצרכו לומ' שאע"ף שכלו כתוב חוץ מיריעה אחת בסופה והן אינן צריכין עתה לקרוא אלא (בחמש) [בחומש] אחד ממנו, והייתי סבור דכיון שנכתב כתב כראוי וכהלכה שאין חסרון שבסופו מעכב, קמ"ל. ותדע כי שם הקשו ממנה על מה שאמר' אין קורין בחומשין בבית הכנסת מפני כבוד צבור, טעמא מפני כבוד צבור, הא לאו הכי קורי' בו, ופרקינן התם חזי למלתיה הכא לא חזי למילתיה, כלומ' דכיון שבא לדבקו כלו צריך שיהיה כלו שלם וחזי למילתיה. וסבור הייתי אני ללמוד מההיא דאין קורין בחומשין בבית הכנסת מפני כבוד צבור שאם יש טעות בס"ת באחד מן החומשין שבו שקורין בשאר החומשין שאין בהם טעות וכן הסכים על ידי מורי הרשב"א ז"ל +משמע, שהרשב"א הסכים גם למעשה, וכן משמע בשו"ת רשב"א סי' תריא, ובחידושיו לגטין ס, א. אבל הר"ן בגטין שם כתב, וז"ל: ובכאן כתב רבינו הלכה ולא למעשה, שאם נמצא טעות באחד החומשים מותר לקרוא בשאר. והובאו דבריו בשו"ע או"ח סי' קמג, ס"ד, בהגה. ואולי אין כוונת הר"ן לרשב"א גם לא לריטב"א, כי חבירו היה. ועיין אליהו רבא וביאור הלכה, שם.+ ועם כל זה חוששני בזה למעשה, דדילמא אמרינן כיון דאידבק אידבק כדאי' בפ' הנזקין למ"ד תורה מגלה נתנה, ואע"ף שאין הנדון דומה לראיה לגמרי. ואם יתלה שום אדם להקל בחסרות ויתרות של ספר תורה לפי שאמרו גבי מגלה +מגילה יח, ב+ השמיט בה הסופר פסוקים או אותיות וקראן הקורא כמתורגמן יצא ואוקימנא במקצתה, וגם בירוש' +מגילה פ"ב, הל' ב+ אמרו שאין מדקדקין בטעיותיה ואע"ף שנקראת ספר, הא בורכא, דא"כ תקשי לר"ת ז"ל +תוס' גטין ו, ב, ד"ה אמר, בשם ר"ת ותוס' סוטה יז, ב, ד"ה כתבה, בשם ר"ח ותוס' מנחות לב, ב ד"ה הא+ שכתב גבי צריכה שרטוט כאמתה של תורה דהיינו בהמזוזה כתב אחד מעכבת, אלא ודאי שניא מגלה שבעיקר כתיבתה נקראת אגרת ג"כ, ודרך אגרת שלא לדקדק בחסרות ויתרות וכמו שפרשיז"ל +מנחות לב, ב, ד"ה כתבה כאגרת+ לעיל מזוזה שעשאה כאגרת. וקצבו של דבר בהרבה דברים חלקו בין מגלה לס"ת מן הטעם הזה. והם קבלו באיזה דבר עשאוה כספר ובאיזה דבר עשאוה כאגרת, ופעמים שדבר אחד עשאוה כשניהם כמו שאמרו בתפירת גידין. וגם בזו לא ראו (להתירה) [להתיר] לקרותה כולה על פה להחמיר בדינה, והתיר' בה חסרות (לעשותם) [לעשותה] כאגרת (לחלוק) [לחלק] בין קדושת ס"ת לדברי קבלה. הנה ביררתי בענין זה מה שמצאה ידי. ואע"ף שדברי המסורת בידינו בזה וכמה גדולים ז"ל שאמרו כן אינם צריכין חזוק, גם כי דרך האמת בקדושת אותיות התורה מכרעת כמו שרמז רבי' הרמב"ן ז"ל בפירושי התורה, אלא שכתבתי כל זה להגדיל תורה ולהאדיר.
@שו"ת הריטב"א סימן קמג
לעיר פנפלונה
שאלתם בבני ראובן שעשו שדוכין בחיי אביהם ואמם עם בנות שמעון שהן יתומות. ומתו אביהם ואמם של [בני] ראובן, והגיע זמן החופה שקבעו ביניהם. אם מותרין לעשות נשואיהן אחר שעברו שלשים יום, או אם צריכין להמתין עד שנים עשר חדש.
תשובה דבר מפורש הוא במקומו בפ' אלו מגלחין +מועד קטן כג+ דכל שהוא בחור שלא קיים עדיין מצות פריה ורביה מותר לישא אשה אחר שלשים יום +אבל הרא"ש שם כתב בשם ר"ת, אפילו קיים מצות פריה ורביה ואפילו יש לו מי שישמשנו מותר, משום דאיכא מצוה, כיון דקימא לן כהרי"ף ביבמות סב.+ ויש מן החכמים ז"ל שהיו מתירין גם לאחר שבעה +עיין רמב"ם הלכות אבילות פ"ו, שכתב כן במי שמתה אשתו ויש לו בנים קטנים וכו', ועיין כסף משנה שם ובירושלמי יבמות פ"ד, סוף הל' יא: מעשה שמתה אשתו של ר' טרפון עד שהוא בבית הקברות, אמר לה: הכנסי וגדלי את בני אחותך, אעפ"כ כנסה ולא הכירה עד שעברו עליה שלושים יום.+ אבל הנכון +עיין חידושי רבינו למועד קטן כג, שכתב להתיר לאחר שבעה למי שאין לו בנים ואולי הוא מהדורא קמא, או רק להלכה, וכאן למעשה החמיר+ דזמנם לאחר שלשים יום, וזה פשוט ואין להאריך בו.
@שו"ת הריטב"א סימן קמד
ואשר שאלתם על ראובן שהיו לו שני בנים, ובני בן שלישי שהיו לו בנות ובנים, וצוה בשעת מיתתו ואמ' שיתנו נכסיו שליש שליש לשני בניו אשר בחיים, והשליש לבני בנו הנפטר. אם יש לבנות בנו הנקבות חלק באותו שליש דהא קרו אינשי לבנתא נמי בני או לא.
+תשובה זו השיב רבינו בחיי רבו הרא"ה ובהסכמתו לאחר שדן בה לפניו, כמו שכתב לקמן בסוף סי' קפ.+ תשובה הנראה לי שאין זוכין בזה אלא הבנים שהם ראויין לירושה, שהרי גלה ראובן דעתו שהוא מחלק נכסיו כדרך שראויין ליורשו. ועוד דהא אמרינן בפ' (יש נוחלין) [מי שמת] +בבא בתרא קמג, ב ועיין חידושי רבינו, שם, ד"ה ההוא דשדר, ונמוקי יוסף שם בשם רבינו+ ההוא דאמ' להו נכסי לבני, הוו ליה ברא ובנתא, מי קרו אינשי לחד ברא בני או לא, ומסיקנא דקרי אינשי לברא בני ולא הויא ברתא בכלל, ואף זה כיוצא בו.
@שו"ת הריטב"א סימן קמה
אשר שאלת כיצד פודין את הכרם בזמן הזה +נראה שרבינו סובר שפודין במחובר, כמסקנת הרשב"א בשו"ת ח"א, סי' תשמד, ולא כהרמב"ם והרמב"ן והרשב"א, שנפדה דוקא בתלוש. ועיין כסף משנה מעשר שני ונטע רבעי פ"ט, הל' ב בשם ר' שמעון+
קבלת הגאונים ז"ל +וכן הוא בשאלתות, שאלה ק וכן כתב הראב"ד בתשובה בשם רב יהודאי גאון, נדפסה בתמים דעים סי' קלב, וכן כתב ר' ירוחם בשמו, שמניחם זה בצד זה ונראה שרבינו השמיטו משום שאין צורך לכך, כמו שיש ללמוד ממשנה מעשר שני פ"ג, מ"ג: היו לו מעות בירושלם ולחבירו פירות וכו'. הרי שאין צורך שיהו זה בצד זה+ בזה שהולך בעל הכרם ושנים עמו אל הכרם, (ויגדול) [ויגבול] להם כל הכרם, ויקיפוהו כלו, ויטול ה' אשכולות ויברך אמ"ה אקב"ו על פדיון הכרם +משמע שגם בחלול מברך על פדיון, וכן משמע בשאלתות שם, אבל הרמב"ם מעשר שני פ"ד, הל' ג כתב: ואם חללן על פירות אחרות,,, מברך על חלול מעשר שני. והוא מירושלמי דמאי סוף פרק א+ ואומ' כל פירות הכרם הזה שהגבלנו בין מחוברים בין תלושים יהיו מחוללין על חטים או שעורי' אלו, ויאמ' כן ג' פעמים, וקלי (להו) [להנהו] חטי או שערי ושרי להו במשקיינא דההוא כרמא אי אפשר ליה, כי היכי דליבריך כרמא. ע"כ. זה מצאנו לגאוני' ז"ל שהיו נוהגין לעשות, ואע"ף שיש דברים בזה שלא מצאנו [להם] שורש מן הגמרא אנו מנהיגין כמותן, כי אולי דבריהם קבלה. ומיהו מי שאין לו חטי או שעורי' פודה על שוה פרוטה וישחקנו ויזרנו לרוח או יטילנו לנהר. וגם אם לא נטל מאשכולות הכרם אינו מעכב. ע"כ.
@שו"ת הריטב"א סימן קמו
שאלת רחל אלמנת יעקב היתה לה בת נשואה עם חנוך, ובת אחרת בתולה, ושני בנים קטנים. לזמן שדכה הבת הבתולה עם נפתלי ופסקה לה בנדוניתה אלף דינרי', וקיימו האלף די' רחל האלמנה עם חתנה חנוך לנפתלי הארוס בקנין גמור ובשבועת התורה לפרעם לו לזמן הקבוע ביניהם, ומצד אחר שטר אחר מקנס מאה זהובים כמנהג העיר, ומסרו שטר הקנס ביד נאמן. עתה הגיע זמן הנשואין, ונפתלי הארוס מסר מודעא בפני שני עדים על האלמנה וחתנה שהוא מזומן לקחת את ארוסתו כפי התנאין, ושיפרעו לו כל האלף דינרי'. ורחל האלמנה וחתנה חנוך משיבין אין אנחנו חייבין לתת (אליך) [לך] שום דבר מפני שאתה מצחק בקוביא ומאבד ממונך, והיה מקחנו מקח טעות, ולא נתכונו אלא שלא תהיה צחקן. ועוד כי הבחורה היא גדולה ואינה חפצה בך כלל מחמת הצחוק, ואין אנחנו יכולין לכופה ולנגשה שתנשא אליך כי אתה מאוס בעיניה עד מאד. ועוד כי אחר ששמעה שאתה משחק בקוביא נשבעה שבועת התורה כי מעולם לא תנשא אליך, אם כן אנחנו פטורין משבועתנו ומהקנס, והשעבוד איננו שעבוד. ונפתלי משיבאלו הן דברים בטלים, אני תובע אתכם מכח שבועתכם שתפרעו לי כל האלף דינרי' כי אני מזומן לעשות הנשואין לזמן הקבוע ביננו, וגם שנשבעתם להזמינה לי לקבל הקדושין ממני לזמן הקבוע ביננו. ורחל האלמנה משיבה אין לי ממה שאוכל לפרוע שום דבר מפני כי אני לא נשבעתי שבועת אלמנה ואבדתי שטר כתובתי, ומה שאני אוכלת ונותנת לתוך פי הכל הוא משני בני, ואנכי יושבת עמהם כאפטרופיא היושבת בבית, הרשות ביד בני להוציאני מן הבית כל שעה שירצו. וחנוך משיב אין לי שום דבר (מיניה) [ממה] שאוכל לפרוע האלף דינרי', והנני מזומן לישבע ברשות הב"ד שאין לי שום דבר בעולם ממה שאוכל לפרוע האלף דינרי' אלא הבתים הידועים לי במבוי פלו' ששוים עד שלש מאות דינרי', והם משועבדים לגוי אחד שלויתי ממנו ג' מאות דינרי' ועשיתי לו הבתים אפותיקי מפורש. ונפתלי הארוס משיב מה לי אם לוית מהגוי שלש מאות דינרי' ועשית לו הבתים אפותיקי מפורש כי לא היה (דעתיד) [דעתך] אלא לאבד זכותי, כי אתה כבר שעבדת [לי] כל נכסיך אלו מקרקעי ואגבן מטלטלי וא"כ כבר נשתעבד' לי קודם שלוית מן הגוי ולא היה לך לשעבד לגוי מה שכבר משועבד לי, ואם שעבדת לו אני מוקדם. ועוד כי למה שאתה אומ' שאין לך שום דבר בעולם ממה שתוכל לפרוע האלף דינרי' אלא הבתים הנז', זה אינו, כי אני מזומן לברר שיש לך כמה שטרי חובות בגופן של גוים לשמך בכפר פלו' ופלו', ועוד שיש לך חלי זהב וכסף ומלבושי שש ומשי ורקמה. וחנוך משיב מה שאתה אומ' שיש לי בכפרים שטרות לשמי כן הוא באמת אבל אותן שטרות הן של הנערים גיסי כי אני האפטרופו' שלהם שמינה אותי השופט של העיר הזאת הנקרא בלשונם טוטאר ועשה לי השופט שטר מטוטוריאה היאך מינה אותי טוטור עליהם כמו שמוכיח השטר שיש בידי, כדי שאוכל [לדון] עם הגוים בעלי חובות של אביהם כדי שלא יוכלו לומ' לי לאו בעל דברים דידן את, ועל כן מוכרח אני לעשות השטרות לשמי אחר שאני טוטור עליהם מצד השופט, ואני הנני מזומן לישבע על זה אם יחייבני הדיין לישבע כי כל אותן שטרות הם של הנערים גיסי ואין לי חלק בהם כלל. ולענין חלי זהב ובגדי שש ומשי וכו' שאמרת שיש לי, כן הוא באמת, אבל הם ממושכני' ברבית שעולה ביותר ממה שהם שוים, מעתה אני מודה אליך שתפדה אותה ויהיו שלך. ועוד שאני כבר אמרתי שהמקח מקח טעות לגמרי מפני שאתה מצחק בקוביא וזה דבר ידוע לכל, וא"כ הוו לה כמומין שבסתר שהמקח בטל +דיני מומין נתבארו בטור וב"י חו"מ סי' רלב, ואין להם ענין לכאן.+ ואין לך מום גדול מזה שאפי' לגבי עדות פסול +סנהדרין כד, ב.+ וא"כ אין כח ביד הדיין לחייבני מדין שעבוד מפני שהיה בטעות שהיינו סבורין שלא תהא שחקן, ועכשו שנמצאת שחקן השעבוד אינו שעבוד. וא"ת שאפרע המאה זהובים מקנס, גם זה אינו, כי קנס אסמכתא היא ואסמכתא לא קניא, ואע"ף שהחוב הוא חוב סתם ואין בו זכר קנס מ"מ הנאמן וגם העדים יודעים כי מחמת קנס כמו שהוא מנהג המקום, וא"כ אני וחמותי פטורין מן השבועה כדין נדרי אונסי' או נדרי שגגות +ראה נדרים כא.+ ונסתחפה שדהו, כי מקחנו מקח טעות ושעבודנו איננו שעבוד מן הטענות שכתבנו. ועל כלן מה שנשבעה הבחורה שלא תנשא אליך מעולם. אלו הן טענותיהן. עתה אם הם פטורין משבועתן מן הטענות שכתבתי, וגם השבועה שנשבעה הבחורה אם יועיל לפטור אותן משבועתן, וגם החוב שהוא ממאה זהובים אחר שהעדים מעידי' שנעשה מחמת קנס, וגם הנאמן כמו כן, אם נאמ' בזה דין אסמכתא ואע"ף שהוא חוב סתם, הכל תודעני /תודיעני/ באר היטב הלכה למעשה. ע"כ נוסח לשון שאלתך.
תשובה הסכמת רבותי +כן כתב הרשב"א בתשובה סי' תשעא וכן כתב הרא"ש בשו"ת כלל לד, סי' ד+ נ"ר דכל חיוב שאדם מתחייב או שבועה שאדם נשבע על שיזמין בתו או בנו לנשואין עם אחר, שאם אותו הבן או הבת אינם רוצים שהוא פטור מכיון שעשה כל (יוכלתו) [יכולתו] לפייסם ולהכריחם ולא הוכרחו ולא נתפייסו, שעל זה בלבד נתחייב או נשבע, ומכאן ואילך אונס הוא שפוטרו. ומיהו מההיא דפ' כל הגט +גטין ל, א+ (בהדיא) [בההוא] דאמ' להו אי לא מפייסנא עד תלתין יומין להוי גיטא, אזל פייסא ולא איפייסא, אמ' רב (מאן) [יוסף מי] יהיב לה תרקבא דדינרי', א"ד תרקבא דדינרי' בעי למיתן לה הא פייסה ולא איפייסא [הא] כמאן דאמ' אין אונס בגיטין הא כמאן דאמ' יש אונס, וקי"ל אין אונס בגיטין +כן כתבו התוס' בשם הר"ח וכן פסק הרמב"ם בפ"ט מהלכות גירושין הל' ח ובטוש"ע אה"ע סי' קמד.+ אבל בממון ושבועה יש אונס, וכן כתב הרמבמז"ל +הלכות סנהדרין פ"ז+ ודוקא במתחייב אם לא יזמין או לא יתן או לא ישיא. אבל במתחייב בממון אם לא תנשא פלו' לפלו' עד יום פלו' אין כאן אלא תנאי, וכל היכא דליכא משום אסמכתא חייב כשלא נשאת לו. והדבר ידוע (בכל) [שכל] קנין שהוא במעכשו +אפשר שדעת רבינו שלא כהרשב"א ודוקא בקנין ובמעכשיו מפורש, ולא הזכיר ב"ד חשוב ועיין מחלוקת הראשונים בזה בב"י חו"מ סי' רז+ אין בו אסמכתא כדאי' בפ' איזהו נשך +בבא מציעא סו, ב+ מעתה לענין החוב שבידי הנאמן פטורים רחל וחתנה. אבל לענין חוב האלף דינרין שהוא בידו של נפתלי ושבועה שעליו הרי הם חייבין, אלא א"כ יש עדים שהחיוב והשבועה ההם לפרעם בתורת נדוניא או בתורת קנס, אם לא (טמינוה) [הסכימה] הרי אנוסין הם וכמו שביארנו. ולענין מה שטוענין על הנכסים שהאלמנה טוענת שאין לה נכסים כי אבדה שטר כתובתה ולא נשבעה, זו טענה גמורה דהא ודאי במקום שכותבין [כתובה] אין +/ב"מ/ יז, ב+ האשה גובה אפי' עיקר עד שתוציא (עיקר) כתובתה, וכ"ש בתספת /בתוספת/ ונדוני'. ואפי' יש עמה כתובה ושבועה אלא מחלה ליתומים הרי הם מחולי' לדעת הגאונים ורוב הפוסקים ז"ל +תוס' כתובות יט, א, ד"ה וכגון, לחד תירוצא והרמב"ן והרא"ש סוברים, שגם בשעבודא דר' נתן יכול למחול, ועיין טוש"ע חו"מ סי' פו וב"י שם+ דמדמו שני בעלי חוב למוכר ש"ח וחזר ומחלו. ומה שטוען חנוך שנכסיו משועבדים שעשאם אחרי כן אינו כלום שכבר קדם שעבודו של נפתלי, וזה פשוט. ואם מפני דיניהם של גויים הגוי מפקיע שעבודו של נפתלי המוקדם מה אנו יכולין לעשות אם דינא דמלכותא הוא כן. וא"ת שנתחייב (לחנוך) [חנוך] מדין מזיק שעבודו של חברו שהוא חייב +גטין מא, א+ ודאתפסיה לשעבודיה בידא דלא מצי לאישתעויי (מדינה) [דינא] בהדיה הנה אין לחנוך נכסים אחרים אלא אלו שיגבה מהם נזקו, שא"כ היה גובה מהם אחר שיתפרע הגוי. ומה שאומר חנוך שהכלים הנמצאים ברשותו ושהשטרות שעל שמו אינם שלו, לא כל הימנו עד שיביא ראיה לדבריו. ואע"ף שלא היה אמוד בכך יש מתעשר ואין כל מתרושש והון רב +משלי יג, ז+ ואימור מעיסתו קימץ וכדמוכח בפ' חזקת +בבא בתרא נב, ב+ וכן פסקו הגאונים ז"ל והרמב"ם ז"ל +הלכות נחלות פ"ט, הל' ה'.+
@שו"ת הריטב"א סימן קמז
עוד שאלת ראובן משכן הבתים שלו לשמעון בסך ידוע, לזמן הוצרך שמעון מעות ומכר שטר המשכונה ללוי כדין וכהלכה ואמ' לו קני לך האי שטרא וכל שעבודא דאית ביה +בבא בתרא עו, ב+ ומסר לו שטר המשכונה. ועכשו נתרעם לוי משמעון שיפרענו מעותיו, מה עשה שמעון, עשה שטר מחילה לראובן כדי לאבד זכות לוי, מאי, מפני שמצאתי תשובה אחת בשם הראב"ד ז"ל בענין המוכר ש"ח לחברו וחזר ומחלו מחול +כתובות פו, א, קדושין מח, א, בבא קמא פט, א, בבא מציעא נ, א, בבא בתרא קמז, ב.+ וז"ל: ודוקא +וכן כתב בעל התרומות שער נא ח"ו ג בשם הראב"ד, שכתב כן בשם הר"י בן (מרן) [מרואן] הלוי+ מכר ש"ח לחברו וחזר ומחלו מחול. אבל המוכר שטר משכונה לחברו מכיון שזכה הלוקח באותה משכונה וכתב ומסר לו המלוה השטר כמאן דכתב ליה שטרא על שמיה דאמי, ואם חזר המוכר ומחלו אינו מחול, וכן כתב הראב"ד ז"ל בתשובות. וטעמא דמילתא, הואיל ומשכונה ביד המלוה הוה ליה האי ממונא כמאן דמטא לידה ושטרא לאו לגוביינא קאי אלא לזכרון דברים ולראיה בעלמא וגוף המשכונה מכר לו המלוה ללוקח. ע"כ לשון התשובה אות באות. א"כ המחילה (איננה) [אינינה] /איננה/ וכ"ש לפי מה שקבלתי מפי מורי הרשב"א ז"ל +כן כתב הרשב"א בשו"ת ח"ג סי' כ, וכתב: דברי הראב"ד נכונים וברורים כראי מוצק חזקים לדעתי ועיין עוד שו"ת הרשב"א ח"א, סי' תתקכא+ בשם הראב"ד ז"ל +וכן כתב הרא"ש בשם הראב"ד בכתובות פו וחלק על דבריו+ שאם כתב הלוה למלוה בשטר החוב הרי אני משועבד לך ולכל הבאים מכחך שוב אין המלוה יכול למחול את החוב אחר מכירתו, כי בשעה שמכר לו לזה אותו החוב מיד נשתעבד הלוה ללוקח כי הוא בא מכחו אחר קנייתו, והרי הוא כמי שכתב לו ש"ח על שמו. ולא עוד אלא שאינו צריך לכתוב לו בשטר המכר זיל דון ואפיק לנפשך, ועל כרחו הוא דן ומפיק ממונו כי הוא משועבד לו משעת (הלוה) [הלואה] והרי הוא בעל דינו ולא המוכר. ע"כ.
@שו"ת הריטב"א סימן קמח
עוד ילמדנו רבי' שיחיה, אם צריך הלוקח להחזיק בקרקע או לא, מפני כי לפי תשובת הראב"ד ז"ל נראה שצריך להחזיק הלוקח בקרקע, שכן לשונו מכיון שזכה הלוקח באותה משכונה וכתב ומסר לו המלוה השטר וכו', א"כ צריך שני עניינים זכיה בקרקע ומסירת השטר. או נימ' דמאחר שמסר לו השטר וקרקע נקנה בכסף בשטר ובחזקה +קדושין כו, א+ די לו במסירת השטר אע"ף שלא הוחזק בקרקע. עכ"ל שאלתך.
תשובה כך קבלתי ממורי הרא"ה ז"ל שאין דינו של הראב"ד ז"ל אלא במשכונה שהיא מוחזקת ביד המלוה המוכר והחזיקה ביד הלוקח +וכן כתב הטור חו"מ סי' סו בשם הרא"ש.+ ומיהו גם בזו לא הודו לו רבותי נ"ר +וכן כתב בעל התרומות בשם הר"י מיגש.+ והדין עמהם +עיין נמוקי יוסף לבבא בתרא קמז בשם רבינו, ונחלקו הב"י ובאר הגולה בהבנת דברי רבינו: הב"י, בחו"מ סי' סו, הבין דברי רבינו כדעת בעל התרומות שהביא הטור, שם, שאע"פ שירד הלוקח למשכונה והחזיק בה יכול למחול, והרב באר הגולה, שם סי' סו ס"ק ט, (לסעיף ל) למד מדברי רבינו שאינו יכול למחול. ומכאן נראה בהדיא כדברי הב"י.+ דכיון דעיקר החוב הוא מחול אף זכות המשכונה הוא מחול, ועיקרו של חוב הרי הוא כחוב דעלמ' למחילה, דאמאי לא, שהרי לא נתחייב הלוה הראשון ללוקח הזה כלום ולא עבד ליה שטרא על שמיה, ואם איתה שיש כח במשכונה באתרא דמסלקי הוה ליה למימנייה בהנהו דמני בפ' איזהו נשך +בבא מציעא סז, ב+ דאמרי' האי משכנתא באתרא דמסלקי אין שביעית משמטתה וכו'. ומיהו אף בחוב דעלמ' אם כתוב בו משתעבדנא לך מעכשו ולכל מאן דאתי מחמתך נראין לי דברי מורינו הרשב"א ז"ל +ראה הערה /ד'/ וכתב הר"ן בשו"ת סי' סד, שכבר הסכימו גדולי האחרונים כהראב"ד, וכ"כ הטור חו"מ סי' סו בשם בעל העטור+ דשוב אין המוכר יכול למחות, דהוה ליה כמאן דכתב ליה שטרא על שמיה. ואע"ף שמורנו הרא"ה ז"ל היה מפקפק בזה.
@שו"ת הריטב"א סימן קמט
עוד שאלת ראובן ן' יעקב היה נשוי עם רחל, ונפטר לבית עולמו בלא בנים והניח שלשה אחים כלם בחורים שעדיין לא נשאו, וכלם משתמשי' במלאכת בורסקי, וגם אותו שנפטר היה משתמש לפעמים באותה מלאכה, אבל עתה מקרוב היה מתעסק בסחורה בעיר וחוץ לעיר. מה עשה בנימין אבי רחל היה משתדל בכל כחו עם אחד מן האחין שיחלוץ לבתו בלא ידיעת יעקב ובלא ידיעת שאר האחין, מפני שהיה היבם מאוס בעיני בתו, וגם מלאכת הבורסקי. וכשידע יעקב הדבר ויקרא יעקב אל בניו ויאמר הקבצו ושמעו בני יעקב ושמעו אל ישראל אביכם +על דרך הכתוב בראשית מט, ב+ אתם ידעתם את כל התלאה אשר מצאתנו עם רחל שנפטר ראובן אחיכם הבכור תוך שנה א' לנשואין, ועשיתי הוצאות גדולות בנשואי', ועתה שאצא נקי מנכסי ומהבן, וכי ארד אל בני אבל שאולה, עונותי הטו אלה. ועתה ירא אני מכם פן ייבם אותה אחד מכם שלא מדעתי, (כי) [כן] אולי יהיה (כונתי) שיחלוץ לה אחד מכם בלתי עצתי או בלתי עצת כולכם. מעתה שתהיה אותה חליצה בטלה ומבוטלת וככלי אין חפץ (בה) [בו]. ועשו כן ונשבעו כל האחין שבועה בתורה בנקיטת חפץ על דעת רבים בפני שני עדים שלא יחלוץ לה שום אחד מהם ושלא ייבם אותה בלתי עצת אביהם ובלתי עצת כל האחין. לזמן חלץ לה אחד מן האחין בלתי עצת האב והאחין. עתה רבי' תודעני אם חליצתה כשרה, מי נימא דאין שבועה חלה על שבועה דהא מושבע ועומד מהר סיני הוא ליבמה או לחלוץ לה ואין נשבעין לבטל את המצוה +שבועות כז, א+ וכ"ש לדעת ר"ת +תוספות יבמות לט ב, ד"ה אמר רב+ שכתב דהלכה שמצות חליצה קודמת למצות יבום כסתם מתני' דבכורות +דף יג, א+ דאמרינן מצות יבום קודמת למצות חליצה בראשונה שהיו מתכונים לשם מצוה מצות (ייבום) [יבום] קודמת, עכשו שאין מתכוני' לשם מצוה מצות חליצה קודמת למצות (ייבום) [יבום] ואמרי' בגמ' בפ' החולץ +יבמות, /לט ב/+ אמ' רב (ואין) [אין] כופין ופרשיז"ל ואין כופין לחלוץ אי ניחא להו לתרויהו ליבומי, אבל אם לא תרצה היא לייבם מחמת שתתן אמתלא לדבריה מטעינן (לה) [ליה] לחלוץ, ואם לא היו יכולין (אותו) להטעותו כופין אותו לחלוץ, כדאמ' רב ששת בריש מכלתין +שם /יבמות/ ד, א+ מנין ליבמה שנפלה לפני מוכה שחין שאין חוסמין אותה שנאמ' +דברים כה, ד+ לא תחסום שור בדישו, ולא דוקא מוכה שחין אלא הוא הדין לכל שאר אמתלא שתתן, ועוד דאמרי' בכתובות +דף סד, א+ כותבין אגרת מרד על הארוסה ואין כותבין אגרת מרד על שומרת יבם. וכן מצאתי לרמב"ם ז"ל שכתב בפ' שני מהלכות ייבום וזה לשונו, כל (כמה) [יבמה] שאמרנו שדינה שתחלוץ ולא (תייבם) [תתייבם] הרי זו נוטלת כתובתה [אם יש לה כתובה] כשאר האלמנות, וכן אם היה יבמה מוכה שחין, (אלא ה"ה כל) [או שיש בו] שאר מומי אנשים. ועוד דאמרי' בכתובות +דף עז, א+ מעשה בבורסקי אחד שמת והניח [אח] בורסי ואמרו חכמים יכולה היא שתאמ' לאחיך הייתי (רוצה) [יכולה לקבל] ולך איני יכולה לקבל, כ"ש וכ"ש שהיבם הוא מצחק בקוביא וצחק בכל מלבושיו ונשאר ערום בבתי הצחקנים כמה וכמה פעמים.
תשובה פשוט הוא שאם חלץ לה אחד מן האחין חליצתה כשרה, ואפי' תמצא לומר שעבר על שבועתו אין (עבריינותו) [עברינותו] פוסל כלום בחליצה, וזה אינו צריך לפנים. ואם עדיין לא חלץ כיון שהיא אינה רוצה בו מפני שהוא בורסקי כופין אותו לחלוץ כמו במוכה שחין, וכמשנת פ' המדיר מעשה שמת ונפלה לפני אחיו בורסקי שאמרו חכמים יכולה שתאמר לאחיך הייתי יכולה לקבל ולך אי אפשי לקבל, כלומ' וכופין אותו לחלוץ, וישאל על שבועתו או יבקשו מן האב שיתן לו רשות לחלוץ שלא יהיה כעבריין על שבועתו בידים. ואע"ף ששורת הדין אין שבועתו (שבועה) שלא לייבם ושלא לחלוץ חלה עליו דנשבע לבטל את המצוה הוא, ואין כאן אלא משום שוא +שבועות כט, א+ כנשבע שלא יאכל מצה בלילי פסח, כי מחוייב הוא מן התורה לייבם או לחלוץ. וכיון שהוא בורסקי דינו בחליצה ואפי' למ"ד דבעלמא מצות (ייבום) [יבום] קודמת.
@שו"ת הריטב"א סימן קנ
שאלת האשה שהלכה מבית בעלה לבית אביה או לבית אחרים, וטען בעלה כי הלכה שלא ברצונו (ושלא) [ושלח] בשבילה ולא רצתה לשוב אליו. ועתה תובעת מזונות למפרע (שומרת) [שאומרת] שלותה ואכלה. ותובעת מזונות ג"כ להבא. והבעל טוען שאין לו לתת כלום כיון שהלכה שלא ברצונו. ואפי' יתחייב לתת לה מזונות להבא, אין לו לתת לה כלום למפרע עד שתברר שלותה ואכלה. הדין מהו.
תשובה שאלה זו יש לה שרשים וענפים הרבה, אבל אכתוב בה מעט לפי השעה, כי די לנבון כמוך בראשי פרקים. כבר ידעת מה ששנינו +כתובות סג, א+ המורדת על בעלה פוחתין לה מכתובה שבעה דינרין, ואיפליגו עלה בגמ' מורדת ממאי רב הונא אמ' מתשמיש, אבל ממלאכה לא הויא מורדת, ור' יוסי בר' חנינא אמ' דממלאכה נמי הויא מורדת, ופסקי רבוותא ז"ל +כן פסק הרי"ף, שם והרמב"ם הלכות אישות פ' יד ורוב הראשונים אבל המרדכי בפ' המדיר כתב בשם ראבי"ה, שהלכה כר' יוסי בר' חנינא, וכן בהגהות מימוניות אישות פי"ד ועיין חידושי רבינו לכתובות סג, א, ד"ה מורדת וד"ה ריב"ח+ הלכתא כדרב הונא וכן העיקר. ומפרשי גדולי רבוותא ז"ל והיא דעת הגאונים ז"ל דמורדת ממלאכה דקאמרינן היינו שמורדת מאותן שבע מלאכות +וכן כתב נמוקי יוסף שם, ועיין תוס' ד"ה רב הונא+ שהאשה עושה לבעלה, וכן הסוגיא מוכחת וכן מפורש בירושלמי +כתובות פ"ה, הל' ח על ידי שהיא חייבת לו שבע פוחתין לה שבע+ ופירשו ג"כ דמורדת זו שממלאכה לא סוף דבר באמרה מאיס עלי או בעינא ליה ומצערנא ליה כמו שאמרו במורדת מתשמיש, דהנהו טעמי לא שייכי בהא, אלא מורדת זו היא כל שאינה רוצה לעשות אותן מלאכות שחייבת לבעלה, והסכימו גדולי רז"ל וכן היא דעת הרמב"ם ז"ל +עיין רמב"ם הלכות אישות פי"ד, הל' י+ שהמורדת מתשמיש שפוחתין מכתובתה מדין משנתנו, או שמפסידי' אותה אחר ארבע שבתות כדעת רבותי' שחזרו ונמנו על זה. כי לעולם יש לה מזונות ורפואה ותנאי כתובתה עד שתפסיד כל כתובתה. וטעם דבריהם שלא מצינו במורדת קנס אחר אלא מה שמצינו בתלמוד מהפסד כתובה. אבל תנאי כתובה כל אחד ואחד חוב הוא בפני עצמו, ואפי' למ"ד מזונות דרבנן +כן דעת הרמב"ן בפרושו על התורה שמות כא, י: והמובן בסוגיות הגמ' שהם (דברי התנא שסובר מזונות דאוריתא) דברי יחיד, והלכה מזונות תקינו לה רבנן.+ וכל שכן למאן דאמ' דהלכתא מזונות דאוריתא כמו שפסק הרמב"ם ז"ל +הלכות אישות פי"ב, הל' ב+ וכיון שחוב הוא שיש לה על בעלה אין להפסידה כל זמן שהיא באשותו וכתובתה קיימת או מקצתה. ואלו היתה המורדת מפסדת מזונות מחמת קנס מרדה היה לתנא לשנות כן במשנתנו. וכן לבעלי התלמוד. וכיון שלא פירשו כן אין לנו להוסיף על קנסה כלום. ובודאי שבירוש' +כתובות פ"ה, סוף הל' ח+ אמרו שהמורדת הפסידה מזונותיה, אבל אמרינן דפליג אגמר' דילן ולא סמכינן עלה א"נ דההוא בתוך י"ב חדש דמשהינן לה אגיטא וכמו שכתב הרמב"ם ז"ל +הלכות אישות פי"ד, הל' י+ הרי (שזה) [זה] הדין במורדת מתשמיש. וי"ל שכן הדין במורדת ממלאכה למאן דסבר דהיא מורדת. ולאו בדרך מה מצינו ילפינן ליה ממורדת מתשמיש, דא"כ איכא למיפרך מה למורדת מתשמיש שכן היא יושבת תחתיו ומשמשתו במעשה ידיה ובשאר מלאכות ולפי' דיה בקנס כתובתה, אבל אין מונעין ממנה מזונות שהן תחת מעשה ידיה. אבל זו שמרדה ממעשה ידיה ומלאכות היאך יהיו לה מזונות. וזו ודאי פרכא רבה. אלא שהתשובה בה דכיון דסבר ר' יוסי בר' חנינא דמתני' מיירי אף במורדת ממלאכות, [אין] אנו רואין במשנתנו להפקיע מזונותיה, וכמו שלמדת אתה כן ממשנתנו למורדת מתשמיש. ואף [זה] אינו מספיק, שיש לומ', בשלמא במורדת מתשמיש שיש לדון ולומר שאלו הפסידה מזונותיה היה לו לתנא ולבעלי התלמוד לומ' כן כי זה קנס הוא, אבל במורדת ממלאכה לא היה צריך להזכיר כן, כי אין זה קנס אלא דין גמור שאין לה מזונות אלא ביושבת ומשמשת את בעלה, אבל כשאינה עושה לו כלום היאך זנה ומפרנסה, וזו ודאי לכאורה תשובה שלמה. והתשובה עליה, ממתני' מוכח לדברי ר' יוסי בר' חנינא דמורדת ממלאכה אין לנו להפקיע מזונותיה מדין קנס, ואי מפסדא לאו מדינא הוא דמפסדא שלא תקנו לה מזונות בכי האי גוונא. אף נאמ' לך אני רואה שאחז"ל שהבעל חייב במזונות אשתו בעודה תחתיו ואפי' מגורשת ואינה מגורשת בעלה חייב במזונותיה +כתובות צז, ב+ ואע"ף שבודאי אינה עומדת תחתיו ומשמשת'. ואם אתה אומ' שלא תקנו כן אלא כשהעכבה משל בעל כגון ששלחה מביתו, ודומיא שגרשה, שמסתמ' אין הבעל מוציא אלא לרצונו, אבל כשהיא מורדת שלא לשמשו אין לה מזונות ורפואה ותנאי כתובה, עליך להביא ראיה זו מנין לך. שהרי חיוב מזונותיה במשנתנו ברור בלא תנאי, כדתנן +שם /כתובות/ מו, ב+ וחייב במזונותי', לקתה חייב לרפאתה +שם /כתובות/ נא, א+ מילתא פסיקתא קתני לה. ועוד הא ודאי למאן דסבר מזונות דאוריתא אי אפשר לך לומ' (שהפסידם) [שתפסידם] מפני עכוב מלאכות שהם מדבריהם, שהרי חוב זה מן [התורה הוא]. ופרישנא בגמ' +שם /כתובות/ קג, א+ שאין לה מזונות שלימים אלא כפי ברכת הבית, וזה אני אומ' אפי' לדברי הרמב"ם ז"ל שפסק מזונות דאוריתא, דודאי מזונות אלמנה דרבנן כעין דאוריתא תקון, וכן הדעת נותנת שלא חייבה תורה אלא כפי ברכת הבית, ולא שתוסיף עליו חיוב והוצאה במרדה בו. וכל שכן לדידן דסבירא לן דמזונות אשה תקנתא דרבנן כמזונות אלמנה מן היורשין. כל זה כתבתי באשה שמרדה בודאי מללכת עם בעלה +בחידושיו לכתובות פ' הכותב ופ' הנושא (הובא בב"י אה"ע סוף סי' ע) כותב רבינו שאין חיוב מזונות לאשה על בעלה אלא כשהיא עמו על שולחנו. ואולי יש לתרץ, נהי דלא הפסידה מזונותיה אעפ"כ יכול הבעל לעכבם בידו כל זמן שאינה אצלו, אבל אם לותה ואכלה ודאי חייב לשלם, כיון שעדיין לא הפסידה מזונותיה. ועיין חלקת מחוקק שם, ס"ק מד מה שכתב בדעת הרמב"ם, אבל הרמ"א הביא דברי רבינו בחידושיו על לותה ואכלה. וצ"ע.+ אבל אם נותנת אמתלא הדבריה /בדבריה/ מפני מריבה ודברים אחרים שעושה לה שלא כשורה, פשוט הוא שאלו נתברר כדבריה דלא היתה מורדת ונותן לה דמי מזונות שלמים, חוץ מכדי מעשה ידיה. אבל אם הם חלוקים בדבר, שהוא אומ' מינה והיא אומרת מיניה, נותן לה החיוב הברור כפי (נדבת) [ברכת] הבית, ועל השאר המוציא מחברו עליו הראיה +בבא קמא לה, ב+ וישבע הבעל ויפטר. ומה (שאמרתי) [שאמרת] כי הבעל טוען כי אין לו לתת לה כלום למפרע עד שתברר שלותה כי אביה או אותן אחרים פרנסוה בתורת מתנה. אני אומ' שאם הוא טוען כן בבריא ישבע היסת ויפטר, שהרי הוא נאמן בכך מתוך שהיה יכול לומ' כבר נתתי לה מזונותיה +וכן פסק הרמב"ם בהלכות אישות פי"ב, הל' כא. ועיין ב"י אה"ע סי' ע.+ אבל אם בשמא הוא טוען לא כל כמיניה שהרי חובה ברור עליו, והוא ספק אם נפטר מאותו חוב אם לאו, הוה ליה כאומ' לחברו מנה הלויתני ואיני יודע אם פרעתיך שהוא חייב כדאי' בפ' הגוזל +בבא קמא קיח, א.+ ואין על התובע בזה שבועה בעולם. ואף זה כיוצא בה. וזה ברור. ואם רצה להחרים סתם על כל מי שיודע בזה הרשות בידו. וכל שהיא (שמודה) [מודה] שמכרה מנכסי מלוג שלה וכיוצא בה ונתפרנסה והיא תובעת לשלם אותן מזונות, זה דבר מחלוקת הוא. יש אומרים שהוא חייב בהן וכמו שאמרו +כתובות צו, א+ באלמנה שלא תבעה מזונותיה שלא הפסידה אותם אלא א"כ שהתה שתים ושלש שנים, אבל דעת מורי נ"ר +עיין ר"ן כתובות שם, ועיין חידושי רבינו, שם צו, א, ד"ה מעשה+ דשאני אשה תחת בעלה שדעתה לגלגל עם בעלה ולסייע אותו וכל שנתפרנסה מנכסיה ודאי מחלה לו, וכן ראיתיו עושה מעשה בשם רבי' הגדול ז"ל.
@שו"ת הריטב"א סימן קנא
עוד שאלת כי האשה הזאת תובעת מבעלה כי אחר שיצאתה מביתו חלתה ולותה לצורך רפואות. והוא אומ' שאינו מאמי' אותה בכך. על מי להביא ראיה.
תשובה דבר פשוט הוא בעיני כי עליה להביא ראיה, כי אין זה דומה למזונות, דהתם ברור הוא שצריכה למזונות וכל יום ויום החוב מוטל עליו לדברי הכל. אבל חולי דבר מחודש הוא. וכיון שהיא בחזקת בריא היתה אוקמה אחזקת' ועליה לברר שלקתה, והרי זה כאומ' +בבא קמא קיח, א+ מנה נתחייבת לי והלה אומ' איני יודע אם נתחייבתי לך שהוא פטור. וכההיא +בבא מציעא צז, ב+ דשאל שתי פרות זה אומ' שאולה ביום שהיתה שאולה מתה וזה אומ' איני יודע שהוא פטור, ודמו אותה בגמ' לאומ' מנה לי בידך והלה אומ' איני יודע. כי אע"ף שחיוב שאולה מוטל עליו משעת משיכה, כיון שאין חיוב האונסין עד (שאת) [שעת] אונסין דומיא דאומ' איני יודע אם הלויתני, ולא כאומ' הלויתני ואיני יודע אם פרעתיך. ואף זה כיוצא בו, כי אע"ף שמשעת נשואין נתחייב לרפאתה כשתחלה, כיון שאין החיוב חל עד שתחלה והוא אומ' איני יודע אם חלתה, כאומ' איני יודע אם הלויתני דאמי. וזכורני שבא מעשה לידי ודנתי כן בפני מורי הרב נ"ר והודה לדברי.
@שו"ת הריטב"א סימן קנב
עוד אם תמרוד האשה שלא לשמש את בעלה על פי שליח ב"ד, כמה סך יפחתו מכתובתה לסכום מטבע שלנו בכל שבוע.
תשובה אם במורדת במלאכות (את) [אתה] שואל, כבר אמרתי לך +לעיל סי' קנ+ דהא קי"ל כרב הונא דממלאכות לא הויא מורדת לפחות מכתובתה, אלא שגובין מנכסים שלה כדי שמוש שפחה למלאכות שהיתה חייבת לו. ואם אין לה נכסים שפוחתי' מכתובתה הסך ההוא. ואם במורדת מתשמיש ג"כ אין מקום לשאלה, דלית הלכתא כמשנתנו ששנינו +כתובות סג, ב+ שפוחתין מכתובתה שבעה דינרין, אלא הלכה כרבותינו, שמתרין ומכריזין עליה ארבע שבתות ואם עמדה במרדה תפסיד כל כתובתה לאלתר, וכמו שתמצא כתוב בספרי הרמב"ם ז"ל +הלכות אישות פי"ד, הל' ט. ועיין בחידושי רבינו לכתובות סג, ב ד"ה אמר רבא.+
@שו"ת הריטב"א סימן קנג
עוד שאלת מורדת ששלחו לה ב"ד להתרות בה כדברי רבותי', והיא מתחבאת כדי שלא תמצאוה. מה יש לו לדיין לעשות.
תשובה אם היא מתחבא' מן ההתראה הפסידה לנפשה, כי מה שאמרו בתלמוד שנמלכין (בזה) [בה] זהו לתקנתה, ואם אינה רוצה לשמוע התראה מה לנו לעשות עוד, אלא עושין שאר דברי רבותי' ז"ל, רצוני לומ' שיכריזו ארבע שבתות רצופות בבתי כנסיות ובבתי מדרשות. זהו בשכבר פירשה מרדה דאמרה בעינא ליה ומצערנא ליה. אבל אם אמרה מאיס עלי דין אחר הוא. וידעתי שאתם נוהגי' כדברי הרמב"ם +הלכות אישות פי"ד, הל' ח, שבאומרת מאיס עלי כופין אותו לשעתו לגרשה, לפי שאינה כשבויה שתבעל לשנוי לה וכך נהגו בתי הדין בתימן לפסוק גם בזה כדעת הרמב"ם אע"פ שרוב הפוסקים חולקים עליו ועיין שו"ת מעשה איש אה"ע סי' יא, שם נדפסה עדות חברי בית הדין וחכמי הישיבה מחודש אייר בר"א לשטרות, התר"ו לבריאת עולם+ (במז"ל) [ז"ל] עיין בספריו ותמצא דעתו, כי אנו +עיין ב"י אה"ע סי' עז, שהאריך בזה בעדות החולקים על הנשר הגדול, הרמב"ם+ שטה אחרת יש לנו באומרת מאיס עלי. ואם נתחבאה עד שלא אמרה מאיס עלי ולא בעינא ליה ומצערנא ליה, כופין אותה ב"ד לצאת להשיב על תביעת הבעל הן בחרם הן בשמתא ככל מאן דלא ציית לדינא.
@שו"ת הריטב"א סימן קנד
ומה ששאלת אם יכולה לעשות אפוטרופיא להשיב על תביעת הבעל מאחר שהיא נתבעת.
תשובה דע כי בדין נתבע נחלקו הראשונים ז"ל +וכתב רבינו בחידושיו לשבועות ל, א, שכל אדם רשאי למנות אנטלר וכך היה עושה מורי הרא"ה וכן אמר לי מורי הרשב"א וכן כתב הטור חו"מ סי' קכד בשם הרמב"ן+ אם ממנה אנטלר אם לאו, ודעת רבותי +עיין ב"י שם, שכתב תשובות סותרות בשם הרשב"א וכתב הטור בשם הרס"ג והרי"ף שאין הנתבע ממנה אנטלר וכן הכריע הב"י בבדק הבית+ י"א כדברי האומרים שהנתבע ממנה אנטלר וכמו שהוא בירוש' +סנהדרין פ"ב, הל' א+ ומ"מ לא נחלקו אלא כשהנתבע איש אבל [אם] היא אשה צנועה שאין דרכה לצאת לפני בני אדם חשובים דכלי עלמא עושה אנטלר +והרבה פוסקים הכריעו, שאעפ"כ אינה ממנה אנטלר, אלא שולחין שליח ב"ד ושומע דבריה ועיין ברא"ש בבא קמא ע, א+ דמקרא מלא דבר הכתוב כל כבודה בת מלך פנימה +תהלים מה, יד.+ ואם ירא הבעל שמא האנטלר טוען בשבילה דברים שאין בפיה ובלבבה ורוצה להטיל שנאה ביניהם, ראוי לב"ד שישלחו לה שליח ב"ד וישמעו מפיה אם היא נסמכת בטענות ההם [שאומר האנטלר] על שמה [וסומכים עליהם] מכאן ולהבא לגמרי, וכן כתב רבי' הגדול ז"ל. +כנוי זה רגיל בפי רבינו להרמב"ן. ועיין ר"ן ראש פרק שבועת העדות בשם הרי"ף ובחידושי רבינו לשבועות, שם.+
@שו"ת הריטב"א סימן קנה
עוד שאלת, אשה שהלך בעלה חוץ לעיר, ובבאו (שתבעה) [תבעה] מזונותיה לבעבור שלותה ואכלה. וטען שכבר נתן לה מזונות קודם לכתו מן העיר דלוג אחר שיצא משם, והיא אומרת לא נתן לי מי נאמן.
תשובה הבעל מהימן, וכמו שכתב הרמב"ם ז"ל בהלכות אישות פ' שנים עשר, וכן הסכימו כל המפרשי' ז"ל +עיין לעיל סי' קנ.+ ואע"ג דגבי אלמנה ויורשי' קי"ל שאלמנה אומרת לא נטלתי והם אומרים נתננו עליהם להביא ראיה כדאי' בפ' [אלמנה נזונת] +כתובות צו, ב+ הא איתמ' התם דטעמא משום דלאחר מיתה נכסי בחזקת אלמנה קיימי [אבל הכא] (והיא) [היא] המוציאה ממנו ועליה הראיה, ואע"ף שנוהגין עכשו לכתוב (מה) [כמה ענינים] בכתובתה וכתוב בה חיוב מזונות והויא כמלוה בשטר, ואלו במלוה בשטר אין אדם יכול לומ' פרעתי +שבועות מא, א.+ התם מטעמ' דאמרינן (עליה) [עלה] דאמרינן (לה) [ליה] אם איתה דיפרעת' /דפרעת/ שטרך בידי מאי בעי +ועיין רשב"ם בבא בתרא ע, א, ד"ה וליטעמיך, ותוספות שם, ד"ה או+ אבל הכא דליכא למימ' הכי נאמן, וכן מוכיח בפ' המקבל +בבא מציעא קד, ב, ועיין רש"י שם+ זהו הנראה לי בדינין הללו, והאל יורנו דרך האמת.
@שו"ת הריטב"א סימן קנו
סרקסטא. שאלתם ראובן ואשתו מכרו ביתם ללאה בשטר וזהו נוסחו: אנו חתומי מטה יודעים עדות ברורה שאמרו לנו פלונית' ובעלה פלו', היו עלינו עדים וקנו ממנו בקנין גמור מעכשיו, וכתבו וחתמו עלינו בכל לשון של זכות ותנו לה לפלו' להיות לה לזכות ולראיה, מחמת שרצינו שנטלנו וקבלנו ממנה כך וכך מנה ומכרנו לה בהם כל אותן הבתים שמצריהן כך, מכרנו לה במעות הנז' שנטלנו וקבלנו ממנה כל הבתים הממוצרים הנז' במבואיהם ומוצאיהם וזכיותיהן שתוכן וחוצה להן בכל עמליה' ושבחיהן בין שבחא דאתי מחמת הוצאה [בין שבחא דאתי ממילא] בכל דיורין עליונים ותחתונים שבהם, עומקא ורומא מתהום ארעא ועד רום רקיעא בקירות ובתקראות באבנים ובעצים בעפר ובאדמה באורות ובחלונות ובסולמות ובכל מה שבתוך המצרים הנז', הכל מכרנו לה במעות הנז' שנטלנו וקבלנו (ממינה) [ממנה] מכירה גמורה ושלימא שרירא וקיימת חתוכה וחלוטה, מכירת עלמין, מכירת פרהסיא, דלא למהדר בה, ובדלא להשנאה מינה לעלם. וסלקנו בקנין גמור מכל הבתים הממוצרים הנז' ומכל מה שעל תוך המצרים ומעל כל מה שנז' ונכלל למעלה ידינו זכותנו ורשותינו ויד ורשות וזכות כל הבאים מכחנו סלוק גמור לגמרי, ולא שיירנו (מכל) [בכל] הבתים הנז' ובכל מה שנז' ונכלל למעלה ובכל מה שבתוך המצרים הנז' לעצמנו ולא ליורשנו אחרינו ובאי כחנו לא קול ולא תביעה ולא דין ודברים ולא טענת אונאה ולא טענת ביטול מקח ולא שום טענה אחרת בשום פנים בעולם משום צד וענין אחר בעולם, רק הקנינו כל הבתי' הממוצרים הנז' וכל דיורים עליונים ותחתונים שבהם בבארות ובורות ומחלות שבהן במובאיהן ובמוצאיהם ועומקא ורומא מתהום ארעא ועד רום רקיעא, באורות ובחלונות ובסולמות שבהן לפלו' הנז' הקנא' גמורה (בקמ"ג) [בקג"מ], תלך פלו' הנז' מעכשו ותחזיק מעכשו בכל הבתים הנז' ובכל מה שנזכר ונכלל למעלה חזקה גמורה, ותזכה בכל זכיה שלימה לירש ולהוריש למכור ולהחליף ולתת במתנה לכל מי שתרצה בלי רשותנו ובלי רשות שום אדם בעולם ותעשה בכל חפצת נפשה ורצונה כמו שעושה כל אדם בממונו ובקנינו, ואינש לא ימחה בידה משמנו ולא משם הבאים מכחנו ולא משום אחר בעולם מיומא דנן ולעלמ'. וחייבנו עצמנו בקג"מ לסלק ולפצות ולדחות מעליה ומעל באי כחה כל עורר וטוען שיקום ויערער עליה או על באי כחה בבתים הנז' או בשום דבר מהם, הן יהודי הן ארמאי, הן איש הן אשה, ולדון עם אותו מערער או מערערין בדיני ישראל או בדיני האומות ולרצותו מהוננו ומנכסנו עד שיסתלקו מעליה ומעל באי כחה סלוק גמור לגמרי, ולהעמיד ולקיים כל הבתים הממוצרים הנז' בכל דיורים עליונים ותחתונים שבהם ובכל תשמישן שבהן עומקא ורומא מתהום (ארקע) [ארעא] ועד רום רקיעא במובאיהן ומוצאיהן ובכל זכיותיהן שתוכן וחוצה להן ובכל עמליהן ושבחיהן ובכל מה שתוך המצרים הנז' ובכל מה שנז' ונכלל לעיל ביד פלוני' הנז' וביד יורשיה אחריה ובאי כחה העמדה שלימה וקיום גמור מנוקה ומשופה מכל מיני ערעורי' ושעבודין שבעולם מן יומא דנן ולעלמ', אחריות מכירה זו וחומ' כל הכתוב ומפורש לעיל בקג"מ עלינו ועל כל נכסינו [מטלטלי] ומקרקעי, [מקרקעי] ואגבן מטלטלי שקנינו ושנקנה. ובפירוש שעבדנו (לו) [לה] לאחריות המכירה הנז' ולכל הכתוב ומפורש לעיל כל אותן הבתים שיש לנו במגרש היהודים בסרקסטה שמצריהן וכו'. שעבדנו לה הבתים הממוצרים הנז' הן וכל זכיותיהן והנאותיהן וכל דיורין עליונים ותחתוני' (שבה) [שבהם] עומקא ורומא מתהום ארעא ועד רום רקיעא במובאיהן ובמוצאיהן שעבוד גמור, על מנת כן שאם שמא יצא ערעור על הבתים או על שום דבר מהם תוך חמש עשרה שנה מהיום ויערער עליה או על באי כחה שום ערעור בשום צד ולא נרצה לאותו מערער או מערערין (מהונו ומנכסיו) [מהונינו ומנכסינו] עד שיסתלקו מעליה או מעל באי כחה תוך חדש אחד שתתרעם פלו' הנז' או באי כחה ממנו או מעל באי כחינו או תתרה עלינו (והודיענו) [ותודיענו] בכך היא או באי כחה בפני שני עדים, שתהא רשאה ושלטאה פלו' הנז' או באי כחה למכור הבתים שלנו הנז' לכל מי שתרצה הן ביוקר הן בזול, בין בהכרזה בין שלא בהכרזה בלי רשותנו ובלי רשות שום אדם ולא ב"ד, וכל מה שיעשה ויגמר על ידה או על יד באי כחה במכירת הבתים הנז' הכל יהא מרוצה ומקובל עלינו ועל יורשנו אחרינו כאלו נגמ' על ידינו, ויקבלו דמי מכירתם וירצו בהם את המערערין ההם עד שיסתלקו מעליה ומעל באי כחה סלוק גמור. ואם הותירו דמי המכירה הנז' הותירו לנו ואם פחתו פחתו לנו, וחייבנו עצמנו בקג"מ לשלם ולפרוע לה או לבאי כחה כל אותו הפחת כדי לרצות בו את המערער או המערערים ההם עד שיסתלקו מעליה ומעל באי כחה סלוק גמור. ונאמנת תהיה פלו' הנז' ובאי כחה במכירת הבתי' הנז' ובכל מה שתאמ' היא או באי כחה שפרעה למערערין ההם נאמנות שלימה כשני עדים כשרים בלי שום שבועה וחרם וגלגוליהן. וחייבנו עצמנו בקג"מ לסלק מעל הלוקח הבתים שלנו הנז' מיד פלו' הנז' או מיד באי כחה סלוק גמור לגמרי, (ולהעמידה) [ולהעמידם] ביד אותו לוקח וביד באי (כחה) [כחו] העמדה שלמה וקיום גמור מנוקים ומשופים מכל מיני ערעורים ושעבודין שבעולם מיום המכירה ולעלם, ואחריות המכירה הנז' וחומר כל הכתו' ומפורש לעיל קבלנו בקג"מ עלינו ועל כל נכסינו וכו'. ע"כ נוסח שטר המכירה. אח"ך תבע ראובן מלאה לסתום חלון אחד שבבתים הנז' כנגד ביתו ושיש לו ראיה מזה שזהו נוסחו: אנו עדים חתומי מטה מעידים עדות ברורה כי בשעה שנטל קנין פלו' כשמכר לפלו' בפנינו אנו חתומי מטה אותן הבתים הידועים לאביהם במגרש היהודים בסרקסטה הסמוכים לבתים הגדולים של אביהם הנז', היתה המכירה ההיא על מנת שכל זמן שירצה פלו' הנז' או באי כחו לסתום (או) [אותו] פתח הנקר' אלרוזנה שהיא בעליית הבתים של פלו' הנז' שבבתים הנז' שיהא רשאי פלו' לסתום אותו פתח, ולא תהא רשות ביד פלו' הנז' ולא ביד באי כחה לעולם לערער בזה ולא לטעון בו טענת חזקה, לפי שעל תנאים אלו מכר הבתים הנז' לפלו' הנז', ולהיות לזכות ולראיה ביד פלו' הנז' כתבנו וחתמנו ביום כך שהוא יום המכירה ועדי שטר המכירה. ע"כ נוסח שטר ראיית ההודאה. ולאה טוענת שאין לה לסתמו, ושאותה ראיה אינה כלום (שטרו) שבכלל מכירת הבתים היה החלון הנז', שאם לא כן היה לעדים להוציא החלון הנז' בשטר המכירה בפירוש או לסותמו מיד, ושאותן העדים שכתבו וחתמו (ושטר) [בשטר] המכירה כיון שהגידו שוב אין חוזרי' ומגידין +כתובות יח, ב, בבא בתרא קסח, א, סנהדרין מד, א, מכות ג, ב+ להכחיש עדותן שהעידו כבר בשטר המכר, ועוד שאין אותה ראיה זולתי מראובן המוכר בלבד ולא מאשתו המוכרת. ועוד שהכריזו על אותם הבתים כל מי שיש לו שום זכות בשטר שיודיע זכותו תוך שלשים יום ולא הודיעו תוך הזמן הנז' כמו שמוכיח באותו מעשה בית דין שנוסחו זה: לפי שהיו קצת בני אדם מערערים על הקרקעות ומבקשים עליהם (תאנות) [תואנות] הסכימו הקהל יצ"ו בסרקסטה כדי להסיר הדינין והמחלוקות מביניהם ועשו תקנה הסכמה אחת, שכל מי שימכור או יתן במתנה שום קרקע, שיכריזו על אותו קרקע שלוחי צבור בשלשה בתי כנסיות ארבע שבתות רצופות, שכל מי שיש לו שום זכות או שום שעבוד בשום פנים בעולם בשטר על אותו קרקע שיודיע זכותו לברורי הדייני' בסרקסטה תוך שלשים יום משיתחילו שליחי צבור להכריז עליו, ואם לא יודיע זכותו לברורים הנז' תוך הזמן הנז' שיהא זכותו מופקע כפי תנאי אותה תקנה, ולא יהא לו רשות לתובעו לעולם בכח החרם והתקנה הנז', ולפי' נעשית הכרזה על כל אותן הבתים שבשכונת היהודים בסרקסטה שנתנה פלו' לפלו' שמצריהן כך וכך, נתברר לנו אנו העדים החתומים למטה על פי הברורים הדייני' בסרקסטה עדות ברורה שנעשית הכרזה זו על ידי שלוחי צבור בשלשה בתי כנסיות ארבע שבועות רצופות על כל הבתים הממוצרים הנז' [ולא בא שום ערעור על הבתים הנז'] ולא בשום דבר מהם. ומה שאמרו לנו הברורים הנז' מכל הכתוב כתבנו וחתמנו בחדש כך להיות לראיה ולזכות. ע"כ נוסח המעשה ב"ד. ולכן אין אותה ראיה כלום. וראובן השיב שעדות שטר הראיה מספקת כיון שהעדים הם עצמם עדי שטר המכירה ומעידים שעל תנאי זה נעשית שטר המכירה ושהכל היה בשעה אחת כמו שמוכיח בשטר ההודאה, ומה שאין בשטר ההודאה אלא ראובן בלבד טעות סופר היה ואינו מזיק לו כלל, ובענין ההכרזה אין (לנו) [לו] להשיב לפי שאינו מערער בשום דבר ממה שמכרו (לו) [לה] ולאה אומרת שהחזיקה בחלון הנז' שני חזקה ולא מיחה בה ואין זה טעות סופר. וראובן אומ' שלא היה לו למחות כיון (שלא היה) [שהיה] לו שטר ההודאה הנז', ועוד שלא נעשית לאורה ואינה בכלל החלונות שבשטר המכר, וראיה לדבר שנקראת רוזנה כמו שמוכיח בשטר ההודאה, ולאה אומרת שנעשת לאורה והוא בכותל שלה ואין לה לסתמו. ע"כ תורף טענותיהן הדין עם מי. ע"כ לשונכם.
תשובה +קטע מתשובה זו הביא ב"י חו"מ סי' מו, מחודש לז+ עמדתי על טענות הכתובות לעיל ועל טופס שטר המכירה ושטר ההכרזה ושטר התנאי, והאמנם כי הטענות האלו באו סתומות וקצרות מאד ולא ציירתם לי צורת החלון הזה כיצד הוא, ומה שקורין אותו בשטר הראיה שביד ראובן רוזנה שאין דרכנו לקרוא בלשון בני אדם (לאל - רוזנה) [אל - רוזנה] אלא על ארובה +וכן מתרגם רס"ג בכל מקום: ארובה; רוזנה+ שמן החדר לעליה או מעליה לגג וכיוצא בו, ואין אנו קורין אותה בשם חלון ולא בשם אורה כלל. וגם לא פרשתם מה היזק שיש לראובן בחלון זה או בארובה זו, אם הוא היזק ראיה שעושה לו לאה בביתו או אם מפני שגורם הרחקה לראובן בבניו +בבניו, כמו בבנותו. כלומר, כשירצה לבנות+ ולא היה לי להשיב בזה עד שתפרשו לי (העניינים) [הענינים] האלו, ואעפ"כ מפני הכבוד ומפני היראה כדי שלא להוציאכם חלקים בשאלתכם אני משיב מה שאפשר בזה לפי המובן משאלתכם, ואתם חכמים להבין דבר מתוך דבר. ותחלת כל דבר אנו צריכין לדון על מה שלאה טוענת שאין שטר הראיה שמוציא ראובן כלום לפי (שהיא) [שהוא] בעדים החתומין בשטר וכיון שלא כתבו תנאי זה בשטר המכירה שוב אינם חוזרין ומגידי' להכחיש עדותן שהעידו בשטר המכר, וזה בודאי היתה טענה אלו נחתם שטר התנאי אחר שנחתם שטר המכירה או שהם באים עתה להעיד בעל פה על תנאי, שאע"ף שאמרו בפ' האשה שנתארמלה +כתובות יט, ב+ שהעדים שבאו ואמרו תנאי היו דברינו נאמנין, זהו כשאין כתב ידם בשטר המכר יוצא ממקום אחר והם אומרים כתב ידינו הוא זה אבל תנאי היו דברינו, דהפה שאסר הוא הפה שהתיר +שם /כתובות/ יח, ב.+ אבל כל ששטר המכירה מתקיים שלא על פיהם שוב אינם נאמנין כלל, [זוהי] הסכמת גדולי המפרשים ז"ל +וכן כתב רבינו ירוחם נתיב ב, ח"ב, ובעל התרומות שער כא. וכן כתב הרמב"ם הלכות עדות פ"ג, הל' ט. ועיין חידושי רבינו לכתובות יט, ב, ד"ה בעא מניה+ והוא העיקר בשמועה ההיא. אבל הנדון שלפנינו אינו מן הצורה הזאת שהרי שני השטרות יוצאין ביום אחד ואין מוכיח מתוך לשונם אי זה נחתם בתחלה כדי שנאמ' כיון שהגידו שוב אין חוזרין ומגידין, והעדים אינם נאמני' לומ' איזה חתמו בתחלה דלא אתי על פה ומרע לשטרא, ולא שייך בהא דין שני שטרות היוצאין ביום אחד רב אמ' חולקין ושמואל אמ' שודא דדייני כדאי' בכתובות +דף צד, א.+ דהא בשני שטרי מקח או שני שטרי מתנה +וכן כתבו התוס', שם ד"ה שני.+ אבל הכא לא שייך לא שודא ולא חלוקה, אלא דנימא דכיון שיש כאן שתי עדיות המכחישות זו את זו דנימ' אוקים סהדות' להדי סהדותא ואוקי' ממונא בחזקת מאריה +כתובות כ, א.+ והנה המכר בחלון הזה שני השטרות מודים, אלא שזה טוען שיש לו זכות עליו לסותמו מפני תנאו, וא"כ הרי המכירה ודאית והתנאי ספק והבא לסותמו עליו הראיה, דליכא למימ' הכא אוקים סהדותא לגבי סהדותא ואוקים ממונא בחזקת מאריה קמא כדאמרינן בשתי כתי עדים המכחישות זו את זו +שבועות מז, ב.+ ובעובדא (דרב) [דבר] שטיא שבפ' האשה +כתובות כ, א.+ דהתם הוא (שמכחישו) [שמכחישות] בדבר המכור שזו אומרת מכר וזו אומרת לא מכר, אבל +עיין תשובת הרשב"א, הובאה בב"י חו"מ סי' כט, מחודש יג, ועיין שו"ת רשב"א סי' תתקעב+ זו שהכל מודים במכר, סתימת החלון כשירצה זה לסותמו מילתא אחריתי היא, ודמיא הא לההיא דאמרינן +כתובות יט, ב+ תרויהו בשטרא מעליא מסהדי (והא) [והאי] דאמר תנאי הוה ליה [חד] ואין דבריו של אחד במקום שנים. וכל זה אם החלון הזה שעוררין עליו ראוי להקרא בלשון חלון או אורה, אבל אם הוא עשוי בדרך ארובה ואין קורין אותו בשם חלון ולא שם אורה ויש ממנו היזק ראיה לביתו של ראובן אין שטר ראיה זו עדות [נגד] שטר המכירה, דאע"ג דקי"ל +בבא בתרא סד, ב, וכר' עקיבא+ שהמוכר סתם בעין יפה מכר ואינו יכול לערער בדבר המכור כלל, ה"מ בדבר שאין בו היזק ראיה, [אבל בדבר שיש בו היזק ראיה] אינו מכור מן הסתם עד שיקבל עליו בפירוש דחזקה הוא שאין אדם מוכר לחברו דבר שיזקנו בראיה, ולא עוד אלא דהיזק ראיה איסורא הוא כדאי' בפ' חזקת +שם /ב"ב/ ס, א+ ומסתמא אין שניהם מסכימי' על האיסור, וזה דעת מורי הרא"ה ז"ל +עיין לעיל סי' כ.+ והוא הנראה לי. ולענין מה שטוענין על החזקה, אין לטענה הזאת מקום, שאם שטר הראיה של ראובן קיים הרי קבלה לאה שלא תוכל לטעון בו ותנאי ממון הוא וקיים, ואם שטר (הראייה) [הראיה] בטל הרי אין תביעתו תביעה. ולענין מה שטוענת לאה שאין שטר הראיה כלום לפי שאין השטר מדבר אלא מראובן בלבד ולא מאשתו, אין טענה זו כלום, דשני שותפין שמכרו האחד מכר בתנאי והאחד מכר בלא תנאי אפי' תימ' דלא מהני תנאה דחד לחבריה דלא נימא שליחותיה עבד מ"מ לו ולבאי כחו תנאו קיים, והרי זה כשותפין שמכר אחד (בהם) [מהם] וחברו לא מכר וזה (פשט) [פשוט]. ולענין מה שטוענת לאה שיאבד ראית זכות זו לפי שלא הודיעו לברורים כשהכריזו על הבתים כפי תקנת הקהל יצ"ו וראובן טוען שהוא אינו מערער בדבר המכור, לא נתברר לי יפה משאלתכם ולא מלשון הטופס מה היא ההכרזה הזאת, אם היא ההכרזה שנעשת על המכר שמכרו ראובן (ולא אשתו) [ואשתו ללאה] או הכרזה שנעשית על הקנאה אחרת שנעשתה אחרי כן על יד לאה לאדם אחר, מ"מ לא מבעיא אם נעשית ההכרזה על מכירת ראובן ואשתו שאינה (מזיק) [מזיקה] לראובן שהרי אין ההכרזה אלא לגלות זכות לאחרים על הדבר המכור ואין לו מקום על זכותו של מוכר, אלא אפי' היתה הכרזה שנעשת על ההקנאה שעשתה לאה אחרי כן אינה (מחזקת) [מזקת] לראובן בזה, לפי שההכרזה היא על מי שיש לו זכות או שעבוד בבתים, וזה אינו טוען בהם שום זכות ושום שעבוד, אלא שטוען שאין זכות ללאה בביתו להזיק בראיה או לגרום לו הרחקה. וזה נראה לי ברור.
@שו"ת הריטב"א סימן קנז
שאלת על פרק התקנה שכתוב בה כל זמן שיצטרך שום בר ישראל להפרד ולהפטר משכונת הקהל תוך זמן התקנה הזו וכו' עד ויפרע (ויתחייב כפי ראות וכ' עד ויפרע) ויתחייב כפי ראות עיני המוקדמים והנאמנים וכו' עד המוטלת עד היום הפרדו. ושאלתך היתה במה שאומ' ויפרע ויתחייב כפי ראות וכו', אם בא לפרש שיתחייב כפי ראות המוקדמים על כל המסים הבאים על מה שישאר לו בעיר מנכסיו, או אם הוא ענין בפני עצמו.
תשובה +קטע מתשובה זו הביא ב"י בחו"מ סי' קנו בשם רבינו.+ הנראה לי כי שני חיובים הם, החיוב הראשון הוא שישבע לפרוע אפי' על המתים /המסים/ הבאים על מה שישאר לו מנכסיו בעיר, והחיוב השני שיתחייב לפי ראות המוקדמי' לפרוע כל חלקו המגיעו עד היום על כל נכסיו שכבר הוטלו. והטעם בזה לשני טעמים, חדא מפני ייתור הלשון שכפל ואמ' ויפרע ויתחייב כפי ראות עיני המוקדמים, וכל דאמ' ייתור לשון לטפויי מילתא קאתי מסתמא, ועוד דמן הסתם יש לנו להעמיד כל לשון כיוצא בזה (שני) [שיש] בו שני צדדין באותו משמעות שהוא כפי שורת הדין, ואם אנו אומרי' בכאן שהלשון האחרון פי' הוא לראשון, א"כ אתה נותן לו שני פיטורין שהם שלא כשורת הדין, שלא יפרע להבא במסים העתידין אפי' על מה שנשאר לו בעיר, ושלא יפרע במסים שכבר הוטלו בעודו בעיר על הנכסים שיש לו קודם שיפטר אם יוליכם עמו ולא ישארו בעיר, ושתי אלה שלא כשורת הדין, דהא משורת הדין חייב הוא לפרוע על כל נכסיו (על) כל המסים שכבר הוטלו וכל ההוצאות שעליהן, לפי שכבר נתחייב בהם כאחד מפורעי המס ואי אפשר לו להפטר מהם בהפרדו מן העיר, וכמו שכתב רבי' הרמב"ן ז"ל בפ' השותפין +בבא בתרא ח, א, ועיין חידושי רבינו, שם+ גבי ההוא דמי כלילא דשדו אטבריא דאמרי ליה עמי הארץ (עסקינן) [ערוקינן], ובראיה ברורה מן הירוש' +בבא קמא פ"ג, הל' א, ופירושו עיין נמוקי יוסף בבא בתרא ח, א, ועיין חידושי הרמב"ן, שם ותשב"ץ ח"ג, סי' מו.+ גם משורת הדין חייב הוא לפרוע אפי' להבא על מה שנשאר לו בעיר, שאפי' אחד מבני עיר אחרת שיש לו שם קרקעות חייב לפרוע מס עמהם על אותן קרקעות כדמוכח בתוספתא דפ' השותפין +בתוספתא בבא בתרא שלפנינו אין פרק השותפין, ומסכת ב"ב מתחילה בפרק לא יהפור /יחפור/ ופרק זה, שעליו מציין רבינו נמצא בבבא מציעא פי"א, ובודאי היה פרק זה לפני רבינו תחילת בבא מציעא /בתרא/, וכן משמע במרדכי ב"ב פ"א, סי' תעה, שכתב על תוספתא זו: תניא בבבא בתרא, וכן משמע מדברי המהרי"ק שורש קפא, שמביא בשם תוספתא פ"ק דב"ב ואותו לשון נמצא לפנינו בפרק אחרון דמציעא. ברור, שהמעתיקים שבשו וצירפו תחלת בבא בתרא לסוף בבא מציעא.+ וגם על העסק שמתעסק שם יש לו לפרוע קצת כפי פסק ר"ת ז"ל שפסק בפ' לא יחפור +עיין במרדכי בבא בתרא פ"א, סי' תעו בשם ר"ת, שמשמע שלא כדברי רבינו.+
@שו"ת הריטב"א סימן קנח
נוסח ברכה לקטן הנמול לאחר מיתת אביו +נוסח זה הביאו ב"י יו"ד סי' רסה בשם רבינו, ושם כתב: ולהריטב"א בשו"ת מצאתי נוסח יפה ביותר.+
אלהינו ואלהי אבותינו קיים את הילד היתום הזה (למו) [לאמו] ולקרוביו ולכל משפחתו, ויקרא שמו פלו' כשם אביו, אתה אלהינו אלוה כל בשר אבי יתומים תהיה לו לאב והוא יהיה לך לבן, ותהיה כניסתו לברית לכפרה ולמנוחה לנפש אביו, ולנחמה ולמשיב נפש לאמו ולכל קרוביו, תתענג נפש האב בגן עדן ביוצא מחלציו, ותגל האשה בעולם הזה בפרי בטנה, ויתקיים בו מקרא שכתו' ואעבור עליך ואראך וגו'.
@שו"ת הריטב"א סימן קנט
לדרוקה. שאלתם, הסכימו הקהל יצ"ו ויהיה בעזרם והתקינו תקנה על יצחק בר אברהם מדרו ועל אברהם בן יוסף בן פלאס שנמצאו בבית הכנסת הנה בדרוקה בלילה בעוד שישנים הקהל על מטותיהם, והתחילו לשבר דלתות ההיכל אשר בתוכו ס"ת כדי לגנוב הכסף שעליהן, ושמו אותם במשמר וברחו שניהם מן המשמר, וסדרו תקנה עליהם כמו שתראה. ועוד התקינו תקנה על אורו וצבח [ונסים ויוסף] ואמם ג'מילה שלא ידורו בכאן בדרוקה זמן ידוע, והלכו ונשתמדו, ועכשו באה אם אברהם בר יוסף בן פלאס לב"ד ואמרה בבקשה מכס /מכם/ הבו לכם עצה כדי שלא ישתמד בני אברהם מפני (שגרשתי) [שגרשתם] אותו מן העיר הזאת על אודות התפיסה שברח ממנה, כי הוא מזומן לקבל עליו כל עונשין וקנסות שתגזרו עליו ובלבד שיכנס בתוך הקהל הנז' שבדרוקה, וחמלו עליו מפני כבודכם ומפני כבוד אביו כי הוא רוחץ כל המתים שבקהל הנז' דרך גמילות חסדים, ואני מילדת לבנות ישראל ומזומנת לכל כבוד הנשים, ועתה עשו למען המקום ית' ולמענכם ולא למעני, וראו אם יש מקום לדברי עשו אתי ברכה וכדי שלא יתפתה לע"ז הוא ואחיו אחריו כמו שאירע לג'מילה אלמנת אברהם מדרו ובניה נסים ויוסף ואורו וצבח בנותיה שתקנו עליהם תקנה הקהל הקדוש שבדרוקה וגרשו אותם מן הקהל הנז' ולא רצו לקבלם תוך הזמן הנז' כדי לייסרם במיני יסורין אחרים ונשתמדו כולם. ועתה כיון שמתבייש בני אברהם הנז' ורוצה לחזור בתשובה שלמה אל תדחו אותו רק תקרבו אותו תחת כנפי חסדכם.
ועתה אדוננו גבירנו אלוף ישראל, שאלתנו ממך ההגון לקבלו בתשובה אם יודה בפיו ויגמו' ויעשה תשובה גמורה תוך הזמן מפני המעשה הרע הזה שפשט ידו בתורה הקדושה, ועוד אם יש מקום להתרה בתוך התקנה הזאת אם לאו, ועל שאנו מחלים פניך שתודיענו עצתך הטובה והנכונה אם ראוי לנו כדי לא להשתמד לבטל התקנה, ואם יש מקום לבטל כיון שתלינו דעתנו בדעתך ובדעת הרב ר' אשר +אפשר, שהכוונה להרא"ש+ יצ"ו, וקיימנו בתקנה קיומים רבים הכל תפרש לנו (בכתבי) [בכתב] תשובה מפורשת. וזהו לשון התקנה: הסכימו הקהל הקדוש שבדרוקה שאל בר פצ"ל ת"ת +מלים אלו בלתי מובנות לי ומלת פצ'ל הוראתה בערבית: כבוד, או מעלת+ אדוננו המלך יר"ה וגזרו בגזרה שרירא וקיימא כי ג'מילה אשת אברהם מדרו ונסים וצבח יוסף ואורו בניה ובנותיה שלא ידורו בכאן בדרוקה ושלא יאספו אותם ולא לשום אחד מהם שום בר ישראל ולא בת ישראל מדרי דרוקה בכאן בדרוקה מהיום עד חמש שנים רצופות, מפני שהם נוהגין (בעניינים) [בענינים] רבים ביניהם ורעים ומקלים לכל בני העיר הזאת, ואין לקהל הנז' משום אחד מהם מס רק דברי ריבות והומיות, ואין נוהגי' עם הקהל הנז' כמנהג שאר שכני העיר הזאת, (על) [עד] שראו הקהל הנז' שאין יכולין לסבול אותם ולא כיוצא בהם. ועוד שיש להם שמע רע במיני עברות. ועוד גזרו כי יצחק בנו של אברהם מדרו הנז' והוא בנה של ג'מילה הנז' שיצא עליו שם רע ואברהם בן יוסף בן פלאס נכנסו בבתי הכנסיות בכאן בדרוק' בלילה בעוד שישנים הקהל הנז' על מטותיהן ופשטו ידיהם בשאט נפש וביד רמה בדלתות ההיכל המקודש אשר בתוכו ספרי התורה הקדושה הנתונה לישראל מפי הגבורה, וכביכול עשו עין של מעלה כאלו אינה רואה ואומרים בלבם אין המקום רואה אותנו, ושברו דלתות ההיכל הנז' כדי לגנוב תפוחי הכסף אשר על עמודי ספר התורה הקדושה והם קדש, גזרו על יצחק הנז' שלא ידור בכאן בדרוקה מהיום עד חמש שנים רצופות, ולא ישא ולא יתן עמו שום בר ישראל ולא בת ישראל מדרי דרוקה בכאן בדרוקה כל הזמן הנז'. ואברהם בן יוסף בן פלאס הנז' שהוא חשוד בדבר הקלו הקהל ממשפטו ולא רצו לגזור עליו שום גזרה מפני שלא נודע לב"ד הקבועים הנה בדרוקה שהיה במעשה הרע הזה רק שמעו, [וגם ידוע] על אביו ועל אמו של אברהם הנז' שמשתדלים בצרכי צבור במתים ברחיצתם ובמיני (תכריכהם) [תכריכיהם] כעשיר כעני מצוה גדולה, ועוד כי (סארי) [סאתי] אמו של אברהם הנז' היא מילדת ונוהגת עם הנשים בזה כעשירה כעניה, אבל גזרו על אברהם הנז' בנם שלא ידור בכאן בדרוקה מהיום עד חמש שנים רצופות, ולא ישאו ולא יתנו עמו שום בר ישראל ולא בת ישראל מדרי דרוקה בכאן בדרוקה כל הזמן הנז' בשום מיני משא ומתן שבעולם, וכל בר ישראל וגם בת ישראל מכל דרי דרוקה שישאו ויתנו בכאן בדרוקה עם שום אחד מהנז' לעיל כל זמן הנז' לעיל יש לפרש עם ג'מילה ונסים וצבח ויוסף ואורו בניה ובנותיה הנז' לעיל הזמן הקבוע עליהם למעלה שיהו בנדוי גמור שנה אחת תמימה. ועוד גזרו הקהל הנז' על יצחק (ועל יצחק) ועל אברהם הנז' שיחרימו אותם הקהל הנז' בשמו של כל אחד ואחד מהנז' יצחק ואברהם בבית הכנסת בתוקף אלות וחרמות עם שופרות ועם שני אנשים מהקהל הנז' מעוטפים לילה ראשונה של יום ראשון הקרוב לבא. ועוד גזרו הקהל הנז' על יצחק ועל אברהם הנז' שאם ח"ו יסרבו ויכנסו שניהם בכאן בדרוקה תוך הזמן הנז' עליהם ויתפסו במשמר שיגלחו הקהל הנז' שער ראשיהם ברחוב המבצר של היהודים מהקהל הנז', וילקו (אותו) [אותם] מלקיות הרבה לפי אומד ב"ד לפחות ד' מלקיות לכל א' וא' מהם ערומים ברחוב המבצר הנז', לכבוד התורה הקדושה שזלזלו זלזול גדול ורע ככתוב לעיל, ולא ידורו אחרי כן שניהם ולא אחד מהם כל הזמן הקבוע עליהם לעיל בכאן בדרוקה, ויהיה קיים עליהם ועל כל בני העיר הזאת מהקהל הנז' כל החומרות והעונשי' והפרישות הנז' לעיל כל הזמן הקבוע למעלה. ויהיו בנדוי גמור ובשמתא חמורה בישיבה של מעלה ובישיבה [של מטה] אברם ויצחק הנז' כל הזמן הקבוע עליהם לעיל, ואם יארע וימותו יצחק ואברהם הנז' או אחד מהם בתוך הזמן הנז' ויצטרכו להם לקברם הנה בדרוקה שיקברו אותם כל החפצים לקברם וללוותם, אבל לא יאמרו עליהם ולא על שום אחד מהם השכבה ולא קדיש ולא קינה, ועוד גזר' הקהל הקדוש הנז' שלא (יהיה) [יבוא] שום בר ישראל ולא בת ישראל מדרי דרוקה ולא יוסף בן פלאס ולא סאתי אביו ואמו של אברהם הנז' לבקש ולא לשאול שום דבר מהקהל הנז' בשביל יצחק ולא בשביל אברהם הנז' כדי לבטל שום דבר ולא שום טעם מכל הכתוב לעיל בתוך הזמן הנז' בשום פנים וצדדין בעולם. ולא יהיה רשאי שום אחד מדרי דרוקה בין בר ישראל בין בת ישראל ולא יוסף בן פלאס ולא סאתי אביו ואמו של אברהם הנז' ולא שום קרוב ולא שום אהוב ולא רע של יצחק ושל אברהם הנז' להביא שום עזר משום גוי ולא משום שלטון ולא משום ארמאי בעולם כדי לפייס לקהל הנז' ולא לפייס לקצת מהם ולא לאחד מבני הקהל כדי לבטל שום דבר מתקנה זו כל זמן הנז'. ואם יעבור ויביא שום עזר משום גוי שום אחד מהנז' שהם כל בר ישראל או בת ישראל מדרי דרוקה (ולא) [או] קרוב מקרוביה' של יצחק ושל אברהם הנז' שיהיה בנדוי גמור שנה אחת תמימה אותו המביא הגוי או אותו השלטון כדי לבטל שום דבר מכל הכתוב לעיל, ויפרע קנס לאדוננו המלך תנשא מלכותו מאה זהובים של זהב יפים אדפונשיאה. ולקיים לשמור ולעשות ככל הכתוב לעיל הסכימו הקהל הנז' חרם על כל העובר בשום דבר מכל אלה על דעת הקהל הנז' ועל דעת רבים שהם הרב ר' אשר יצ"ו ועל דעת הרב ר' יום טוב בן אל - אשבילי נר"ו ביום שבת שנים ועשרים יום לחדש שבט שנת חמשת אלפים וארבע ושבעים ליצירה +שנה זו היתה שנה ראשונה ממחזור רסח, וסימנה: זש"ג, ור"ח שבט חל ביום שבת, כך שגם יום כב חל בשבת. ומשמע שהיו נוהגים להחרים ולנדות בשבת ואין זה בכלל אין מענישין בשבת. ועיין רמב"ם הלכות שבת פכ"ד, הל' ז, ב"י או"ח סוף סי' רסג ורמ"א שם סי' שלט, ס"ד+ בכאן בדרוקה. והכל שריר וקיים. ע"כ לשונכם.
תשובה עמדתי על כל הכתוב למעלה מגזרת הקהל על האנשים הנז' בה, ועל השאלה אשר שאלתם על עסקי אברהם בן פלאס, ורואה אני שאם נראה לכם כי אברהם זה יהיה יוצא מן הכלל מפני קיום גזרה זו, וכי בביטולה יחזור למוטב ויקבל עליו עונש כפרה כראוי, שיכולים אתם להתיר הגזרה אשר גזרתם עליו כדי שיחזור בתשובה ושלא יצא לתרבות רעה לא הוא ולא אחרים בשבילו, דכל הפושעים שפשעו שחזרו בהם מקבלין אותם עולמית כדכתי' שובו בנים שובבים +ירמיה ג, כב+ כדאי' בפ"ק דע"ז +דף ז, ב+ ואע"ף שהוא מנודה ומוחרם יכולין אתם להתירו מחמת כן, ואע"ף שהיה כאן חרם על דעת רבים ועל דעת הקהל שהם דעת הרב ר' אשר ודעתי. אפי' נימא דהא חשיבה דעת רבים מ"מ קי"ל דעל דעת רבים יש לו הפרה לדבר מצוה +גטין לו, א, ועיין תוס' שם ד"ה אבל.+ וזו מצוה גדולה היא להציל נפש מישראל מקלקול ע"ז ולהחזירו לתשובה, ולדידי כל לדבר מצוה יש לו הפרה אע"ף שאין טעות בדבר +עיין לעיל סי' סד וחידושי רבינו לגטין לו, א, ד"ה והני מילי.+ וכ"ש שבזו גם יש צד טעות, שאלו ידעו הקהל שזה יהיה יוצא מן הכלל לא היו מחמירי' כל כך, וגם אין כאן כל כך דעת רבים ברור, כי רבים מגדולי רבותי' ז"ל אומרים שאין רבים פחות משלש', וכן דעתי בזה. +כתב הב"י יו"ד סי' רכה שכן דעת הרשב"א והרא"ש וכן נראה דעת התוס' והר"ן, שהלכה כרב נחמן בגטין מו.+ גם יש שסוברין דבעינן שיהו אותם רבים שם +כן היא דעת רש"י ורב האי גאון, ועיין חידושי רבינו למכות טז, א, ד"ה כגון דאדרה.+
@שו"ת הריטב"א סימן קס
שאלת ראובן שהיה לו חצר ובתים ועליות פתוחות לתוכו, וחלק בחייו הבתים והעליות לבניו, ואח"ך מת וירשו החצר, ויש בעלייתו של אחד מהם חלון או מרזב שהיה שופך לחצר, ויש בחצר הזה דין חלוקה, ובאו לחלוק אותו, ומימי המרזב שופכין לתוך חלקו של חברו, [אם] יש לו לבעל המרזב לסלק מרזב שלו או חלון שלו מעל חלק חברו לפי שאמרו +בבא בתרא ז, ב+ האחין שחלקו אין להם דרך זה על זה ולא חלונות זה על זה.
תשובה אם כבר חלקו ודאי כל א' מהם יש לו לסלק מעל חברו כל זכות שהיה לו עליו משום צד, לפי שכל א' חשוב מוכר לחברו חלקו, וכאלו החצר והעליה שלו ומכר את החצר ושייר את העליה לפניו שיש לו לסלק החלון או המרזב של עליה דבעין [יפה] מכר, הכא נמי אחין לקוחו' הם וכשמכר זכות חצרו לחברו בעין יפה מכר לו +שם /ב"ב/ סד, ב. וכן כתבו התוספות שם /ב"ב/ ז, ב ד"ה אין ורבינו בחידושיו, שם /ב"ב/ ד"ה ולא חלונות וד"ה ורב אמר+ דהא מדמינן להו אהדדי ואע"ף שהחלון והמרזב לא מדין חלקו הוא בא לו. אבל אם קודם שיחלוקו בא בעל העליה לעכבו ולומ' איני רוצה שנעשה /חלוקה/ הלוקה זו וכתל זה אלא ע"מ שיהא חלון שלי או מרזב שלי במקומו כבתחלה,,, (אני +זו הערת המעתיק הראשון, שאסף תשובות אלו של רבינו, ועיין במבוא+ הלבלר לא מצאתי יותר ממנה).
@שו"ת הריטב"א סימן קסא
שאלת הבינני בשאלתי זאת הספק אשר יש לי בענין צואה אחת שמינו [אותי] אפטרפוס עם אחרים. וראה גם ראה אדוני (העניינים) [הענינים] כל א' בפני עצמו, ואשר אני מדקדק מלשון הצואה אם הדין עמי או עם הצד האחר, ובחסדך להוציא ספקי ומשפטי לאור, והעמידני על נכון ובאר לי היטב דעתך על כל ענין וענין, וזה חסדך אשר תעשה עם עבדך. זהו לשון הצואה (והענייני') [והעניני'] הצריכי' לבאר. אנו עדים חתומי מטה נכנסנו לבקר למרת רחל וכו', ואחר שהיא מנחת ונותנת סך ידוע לכל הכתות, אומרת אנכי מצוה ומקדשת לשמים לתועלת נשמתי כל הבתים והעליות שאנכי דרה (ומשמשת) [ומשתמשת] בהן שהן בשכונת ישראל באריואל מן התקרה שעל הבתים האמצעיות ולמעלה עד רום רקיעא, על ענין זה שישתדלו האפטרפוסין שלי הנז' למטה לעשות בהם בית הכנסת ברשות המלכות וההגמון לאנשים ולנשים שיהיו מתפללין שם תפלה בכל יום ויום, ויעשו האפוטרפוסין שלי הנז' למטה באותו בית הכנסת היכל לפי ראות עיניהם, ויעשו האפטרפסין שלי הנז' למטה באותו בית הכנסת מנכסי עזבוני ס"ת אחד עם תיק ומפה הגונים ועטרה שיש בה ששה זקוקי כסף ויכניסוהו באותו היכל, ואם יספיקו נכסי עזבוני ליותר מן ההנחות והמתנות הנזכרות למטה ישימו עוד האפטרופין שלי הנז' בהיכל אותו בית הכנסת ס"ת אחר בלא עטרה שיקנוהו מנכסי עזבוני, ומעכשו אנכי מנחת ומיחדת ועושה הקצאה לכל (ענייני) [עניני] הקדש זה הנז' וההוצאות הנגררות מחמתו אלפים דינרי' (יקשי') [ומוקדשין] הן לצורך מה שיצטרך למלכות או להגמון או (לעניינים) [לענינים] הצריכי' לצורך ההקדש הנז', ובפרט לצורך בנין אותו בית הכנסת, ואפי' לצורך חזן ודרשן (ועניינים) [וענינים] אחרים הצריכי' להעמדת אותו בית הכנסת. ע"כ לשון הענין הזה. אח"ך היא עושה ומסדרת כל הנחותיה וכל מתנותיה. ולאשה הזאת אין לה שום ולד שיהא יורש, רק שאומרת ומצוה אחר שעשתה כל המתנות והנחות זה הלשון: כל מה שישאר מכל נכסי אחר סילוק כל ההקדשות וההנחות והמתנות הנז' למעלה אנכי מצוה ומנחת ונותנת במתנה גמורה ללאה אשת דודי הן קרקעות הן מטלטלין הן כסף הן שוה כסף וכו'. ועתה אדוני הנה אני שואל ואומ', כי מאחר שנשאר לה מאלו הנכסים הנשארים לה במאמר הגזבר שיש לה עליה +כלומר לאה+ לתת מהנכסים הנשארים לה במה שנעשה הס"ת עם העטרה שצותה לעשות בתחלת צואתה וכמובן כמה שנוכל לעשות ג"כ ס"ת בלא עטרה כל זה מהנכסים הנשארים לה אחר המתנות וההנחות והאלפי' דינרי' לחזק בדק הבית כמו שצותה, ולאותם (עניינים) [ענינים] שעשתה פרט בצואתה כמו שכתוב לעיל, והיא טוענת ואומרת אין לי לתת לכם כי אם האלפים דינרי' ומאלו צואה לעשות השני ס"ת וכפי לשון הצואה, כך הוא דעתי. והנה לך אדוני מה שאנו שואלים ממנה ומה שהיא משיבה וטוענת, ואתה אדוני עיני כלנו אליך להאיר לנו בזה הענין דעתך להודיענו הדין עם מי. הענין האחר שאומרת בצואתה כמו כן זה לשונו: עוד אנכי מצוה ואומרת שכל ההנחות והמתנות שאנכי מנחת ונותנת לכל הנזכרים למעלה אם שמא שום אחד מהם איש או אשה יערער שום ערעור בעולם על נכסי עזבוני או יעשה שום תביעה בעולם על נכסי עזבוני בין בדיני ישראל בין בדיני האומות לא יזכה אותו מערער ואותו תובע בשום דבר מכל מה שאנכי מנחת ונותנת לו שום זכות בעולם, אלא כל זכות שאני מנחת ונותנת לו יהא בטל ומבוטל, ויעשו לו האפטרופין שלי הנז' למטה תשלום דין על ערעורו ועל תביעתו בין בדיני ישראל בין בדיני האומות הכל לפי ראות עיניהם. ע"כ. ועתה כפי הנראה לנו האשה היורשת הזאת היא מסרבת ואינה רוצה להשלים (העניינים) [הענינים] המוטלים עליה לעשות כלשון הצואה (מענייני) [מעניני] ההקדשות, ולכן אני אומ' שהיא הפסידה כל זכות ההנחה הזו מאחר שהיא עושה ערעורים ותחבולות שלא להביא ההקדש לידי פועל. הודיעני כמו כן אם הטענה הזו טענה מכח לשון הצואה. ע"כ. הלשון המסופק האחר הוא מה שאומרת: ואם שמא ח"ו (מה) מהיום ולעולם יגיע לכל האפטרפוסין הנז' או לשום אחד מהם שום הזק והפסד ממון בעולם מחמת מינוי אפטרפוס זה כלו או מקצתו או שיעשו מחמתו שום הוצאה בעולם הרי אנכי מצוה ונותנת להם כח ורשות ליטול ולהפרע מנכסי עזבוני ואפי' מן העדית שבהם (שביררו) [שיבררו] תחלה בכל פעם ופעם כל אותו היזק והפסד ממון וכל הוצאתו משלם עד פרוטה אחרונה בלא רשות שום ב"ד ואדם בעולם יהודי או מהאומות, ויהיו נאמנים בדבורם בלבד על כל אותו היזק והפסד ממון והוצאה כשני עדים כשרים בלא שום שבועה קלה וחמורה בעולם וגלגולה ואפי' חרם סתם והדרת הראש, לפי שעל מנת כן מניתים אפטרפוסים על כל נכסי עזבוני שלא יגיע להם ולשום אחד מהם מחמת אפטרפסות זה הנז' שום היזק והפסד ממון והוצאה בשום צד וענין בעולם. ועתה אדוני יש לנו לעשות הוצאה והוצאות להוציא מתחת ידה ההקדשות הנז' לעיל, וכפי הלשון של הצואה נראה שאנחנו יכולין לשאול +אולי צ"ל: לשלול+ ממנה ומהנכסים שנשארו לה מן העדית שבהם ההוצאות הללו ושום היזק שיגיע לנו בסבתה. ע"כ לשון נוסח שאלתך.
תשובה +קטע מתשובה זו הביא ב"י חו"מ סי' רנג, סוף מחודש ב בשם רבינו.+ השאלה הראשונה היא מה שנחלקו האפטרופסין על הלשון הכתוב בצואה שאמרה רחל ומעכשו אנכי מנחת ומיחדת וכו', והאמנם כי לפי הלשון הראשון הכתוב בצואה היה נראה שלא היתה הקצאת האלפים דינרי' הנז' כי אם לצרכי בית הכנסת ולענינים הצריכין לו, וזה מפני שני דברים, האחד לפי שענין בית הכנסת הוא שהוציאתו בלבד בלשון הקדש שאמרה אני מקדשת לשמים לתועלת נשמתי כל הבתים העליות וכו', כי ענין ס"ת והעטרה לא הקדישתו רק שאמרה ויעשו מנכסי עזבוני ס"ת וכו', וזה אינו לשון הקדש ולא יחול עליו עדין שם הקדש +ואפילו לא נדר, אלא גילוי רצון מה רצונה שיעשו בנכסיה. ובדומה לזה באומר: אני רוצה שיעשו בנכסי כך וכך. עיין יכין ובועז הל' צדקה סי' כז, עיקרי הד"ט יו"ד צדקה סי' כז, ס"ק נח, בית לחם יהודה יו"ד סי' רנח, ס"ג והמבי"ט ח"ב סי' צט.+ ועוד כי הפרטים שפרטה באלפי' דינרי' כלם מעניני בית הכנסת כי אמרה כן לצורך המלכות וההגמון או לענינים הצריכין לצורך ההקדש הנז' ובפרט לצורך הבנין, ולפי שמתחלה לא הזכירה בהקדש בית הכנס' מהיכן יעשו בית הכנסת וההיכל (ויחשדו) [וישחדו] למלכות וההגמון כמו שהזכירה בס"ת והעטרה שאמרה ויעשו מנכסי, הוצרכה לפרוט אחרי כן ואמרה שהיא מיחדת ומקצה לכל עניני הקדש זה אלפים דינרי' הנז' ועוד היה נראה לי כי אפילו אם תמצא לומר שהאלפים דינרין הנז' הקצתה אותם גם לס"ת והעטרה, אין משמעות הלשון הזה האחרון שאם יצטרכו להוציא יותר בעניני ההקדשות הנז' שלא יוציאו יותר, אלא שיהיה זה מיוחד ומוקצה לכך כדרך אפותיקי סתם לצורך ההקדש הנז' שלא יוציאו מהם לשום דבר אחר, אבל אם יצטרכו יוציאו מן הנכסים ויתנו כדי להשלים כוונתה הראשונה שאמרה דרך כלל לעשות בית הכנסת לאנשים ולנשים והיכל וס"ת ועטרה אם לא יספיקו האלפים דינרי' לכל זה, שזה כאותה שאמרו בסוף פ' נערה +כתובות נד, ב+ קריביה דר' יוחנן הוה ליה איתת אבא וכו' עד למזונות ריבה לה מזונותיה. אלא שמספק עלי בזה מה שטענו השלשה אפטרופין ממה שהזכירה בסוף דבריה ואם שמא ח"ו אחר שיעשו +מדברי רבינו אלה וממה שכתב לקמן ולענין מה שאמרו וכו' וגם מכל השקלא וטריא דלקמן נראה, שחסר לפנינו הרבה מנוסח השאלה גם ממה שמסיים רבינו בסוף התשובה: כבר הם כתובות למעלה באות מג ומד וכו' נראה, שגם התשובה לקויה בחסר+ וכו', דכיון שלא הזכירה בכאן כי אם הבתים והעליות והאלפים דינרי' הנז' ולא אמרה ומדמי ס"ת, וזו באמת גלוי דעת שנכלל ס"ת והעטרה בכלל האלפים דינרי' הנז' וכי אין בדעתה להקדיש מנכסיה יותר. ואע"ף שיש לבעל דין לחלוק ולומ' כי ממעטת היא בהקדש שאינה רוצה לתת להקדש האחרון כי אם כדי צרכי הקדש בית הכנסת האלפים דינרין של צרכיו שהקדישה בתחלה. ולענין מה שאמרו השלשה האפוטרופי' [כי] הקדש ספר התורה והעטרה אינו חל כלל מחמת שכתוב בצואה ויעשו מנכסי עזבוני ולא צותה הנפטרת בלשון צואה וכו', איני יורד לסוף דעתם בזה, שזה לשון מצוה הוא כאותה ששנינו +בבא בתרא קנא, ב וכך גירסת רשב"ם במשנה שם קנו, ב, אבל לפנינו: תנו, ובנוס' כ"י תימן: תינתן, ועיין דקדוקי סופרים שנוס' הירושלמי וכמה ראשונים: תינתן+ תנתן כבינתי לבתי, תנתן שדה פלו' לפלו' +ליתא לפנינו בש"ס+ פלו' שפחתי עשו לה קורת רוח +גטין מ, א.+ והרי בסוף דבריה מינתה לאנשים האלו (האפטרפוסין) [אפטרפוסין] על כל נכסי עזבונה ושיבאו כלם לידם לעשות מהם כל הכלים. גם מה שאמרו כי גם אם הלשון מסופק כיון שאין כאן קדושת הגוף אלא ספק ממון אוקי ממונא בחזקת לאה, לא הבנתי מאי זה טעם הוא בחזקת לאה יותר מחזקת ההקדש, כיון שלאה אינה יורשת ואינה באה אלא בכח מתנה (והוא) [והיא] לא (נתן) [נתנה] לה אלא מה שישאר לה אחר כל ההנחות וההקדשות והמתנות הנז', הרי אין חזקתה מחמת מתנה זו אלא כשנשאר מן ההקדשות, ונמצא שיש ג"כ ספק במתנתה, והרי דמי ספר התורה והעטרה כמוטל בספק ביניהם שאינו נודע אם הוא מן ההקדש או מן המתנה, ואין זו כאותה שאמרו ביבמות +דף לח, א+ בספק ויבם שבאו לחלוק בנכסי סבא, דהתם הספק ספק לגמרי שאפשר שאין לו כלום בנכסים. אבל בכאן גם ההקדש ודאי כלאה במקצת ההקדש, כמו שלאה ודאית בנשאר על ספר התורה, ודמי ספר התורה אינו בחזקת זה יותר מזה אלא בחזקת היורש אם יש שם יורש. ולענין מה שטענו האפוטרופין כי מן הדין אם היו רוצין לא היו חייבי' לפרוע האלפים דינרי' הנז' שלא אמר' מנכסי, והבאת ראיה מתשובת הר"מ, איני רואה שיהא הנדון הזה כך והרי זה כאומ' מנכסי מכיון שכתוב בסוף הצואה שמינה האפטרופסין הנז' על כל נכסי עזבונה ושיהיו כלם ברשותם לעשות ולקיים מהם כל עניני ההקדשות הנז' וכל מה שיעשו שיהא שריר וקיים. וגם באומ' תנו מנה לפלו' ולא אמ' מנכסי אין הדבר ברור אצלי לחוש למנה קבור, כיון שהתלמוד אמ' +גטין יג, א, ועיין תוס' שם ד"ה אית, וחידושי הרשב"א, שם ד"ה גירסת+ למנה קבור לא חיישינן. ואע"ג דמימרא דרב איתמ' באומ' תנו מנה מנכסי תלמודא דפסיק ואמ' והלכתא למנה קבור לא חיישינן [לא חיישינן] כלל קאמ', ואפי' בשאין שם מנין אחרים ולא אמ' מנכסי +וכן משמע מלשון מרן בש"ע חו"מ סי' רנג, סעיף יח.+ וטעמא משום דמסתמ' אין דעתו של אדם על מנה קבור, ורב נמי אפי' במנה סתם ולא אמ' מנכסי אמר', דהא מתני' דקתני תנו מנה לפלו' דהא רב פפא אוקמה למתני' דקתני תנו מנה לפלו' ומת לא יתנו לאחר מיתה כאידך דרב דאמ' תנו מנה לפלו' מנכסי. ולענין מה ששאלת אם חייבין לתת האלפים דינרין בעין דבר זה כבר נתחבטו בו כמה גדולים וגם רבותי' ז"ל. והעולה בידי (שהוא) [הוא] שהאומ' תנו מנה לפלו' מנכסי שנותנין לו אפי' שוה מנה +עיין בחידושי רבינו לגטין יג א: והלכתא למנה קבור לא חישינן, פי' רבינו דדוקא /כו'/ אבל לעולם מנה ממש וכו'.+ שלכך אמ' מנכסי, שיהא המתנה הזאת על כל נכסיו וכאלו כלם משועבדים לזה, וכאותה שאמרו בפ' התקבל +גטין סו, א+ מחמרא כדי ליפות את כחו, ופרש"י ז"ל שיהא כל היין לאחריות, וגם בזה כל הנכסים לאחריות שיתנו מאי זה מקום שירצו, ושאם יאבדו מקצתם שיתנו לו מן השאר. וכיון שכבר הסכימו הד' אפטרפוסין ארבעתם להקצות לזה דבר ידוע הרי דבריהם קיימים כמו שכתוב בפ', כבר הם כתובות למעלה באות מג ומד ואין הרביעי יכול לערער עלייהם /עליהם/ וכמו שכתוב בשאלתך.
@שו"ת הריטב"א סימן קסב
שאלת יעקב היו לו בנים מלאה, ונתן לבנים שהיה לו ממנה בית אחד גופא ופירי מהיום שאותו בית היה בנדוניתא. ולאחר חמשה חדשים שמתה לאה באו אחי לאה ופייסו לב"ד שימנו אפטרופוס לבני אחותם שהאב אינו נוהג עמם כראוי. והב"ד מנו אפטרופוס וידע האב ושתק עד עתה שרואה שהאפטרופוס מוכר הבית להתעסק במעות להרוחת יתומים. ועתה בא יעקב וטען שאין מקום לב"ד למנות אפטרפוס כיון שהוא קיים שלא נקראו יתומים אלא מן האב, ומקרא מלא דבר הכתוב +אולי הכוונה לאיכה לה, ג.+ ומה שלא ערער עד היום +חסר כאן המשך טענת האב+ הודיעני מורי ורבי אם יש ממש בדבריו אם לאו. ע"כ לשון שאלתך.
תשובה כשם שב"ד חייבין ליטפל בנכסי יתומי' כך חייבין ליטפל בנכסי כל אדם שאין לו מי שיטפל בהם ואפי' הוא גדול, אלא א"כ הניחם לדעת וכדאי' בפ' המפקיד +בבא מציעא לט א.+ אלא דאפטרופא (לדקני) [לדקנני] לא מוקמינן כדאי' התם אלא עושין בנכסיהם טפול המפורש שם בנכסי שבויין רטושין, וש"מ דדוקא (לדקני) [לדקנני] לא מוקמי' +מפשט דברי רבינו משמע, שלגמרי לא מוקמינן וכדעת הרא"ה ולא כהרשב"א, הובאו דבריהם בנמוקי יוסף, שם. ומלשון הרמב"ם הלכות נחלות פ"ז, הל' ה משמע כהרשב"א, שרשאים ב"ד למנות אם ירצו וימצאו.+ הא לקטנים מוקמינן ואע"ף שאינם יתומין, וכן בדין דמאי שנא, הכל מדין שמירה וכעין השבת אבדה שהיא מוטלת על ב"ד, וכשם שב"ד אביהם של יתומים כך הם אביהם של אלו, ולא דברו ביתומי' אלא בהווה, וכן מצינו במקומות אחרים דיתומים לאו דוקא כאותה שאמרו +שבועות מה, א+ אין נפרעין מנכסי יתומים אלא בשבועה דה"ה מיורשין שאינן יתומים. ג"כ אין מורידין קרוב לנכסי קטן בקרקעות +עיין רי"ף בבא מציעא לט בשם רב צמח גאון.+ ואע"ף שיש מחלקין +רמב"ם הלכות נחלות פ"ז, הל' ז+ בזה בין שדות וכרמים לבתים וחצרות מ"מ בתים וחצרות הכל מודים. מעתה קטנים אלו שנתן להם אביהם בית זה שהעמידו להם אפטרופוס יפה עשו ולא היה להם (להעמידן) [להעמידו] ביד אביהם דכיון שהיה שלו הרי הוא בענין זה כקרוב הראוי ליורשו כפי הפי' הנכון (שידענו) [שידוע] לנו משם בטעם אין מורידין קרוב בנכסי קטן, וכיון שכן אין האב יכול לערער באפטרפסות ההוא כלל ואפי' לא ידע מעולם, כ"ש שכבר הורידוהו ב"ד ושתק, דכיון דאחתינן ליה לא מסלקינן ליה. ולענין מה שאפטרפוס מוכר הבית אם יש לו כח אם לאו אין מקום לדבר כיון שלא בא בשאלה +בדינים אלו עיין טור חו"מ סי' רצ.+ זה הנראה בדין הזה.
@שו"ת הריטב"א סימן קסג
פסק +פסק זה הביא ב"י חו"מ סי' ס בשם רבינו.+ אני כך דעתי ודעת רבותי ז"ל שכל המחייב עצמו בקנין לזון לחברו זמן ידוע חייב לזונו הזמן ההוא ואע"ף שלא נתן קצבה למזונות ולא פסק בשעת נשואין. ואע"ף שרבנו (הרמב"ן) [הרמב"ם] ז"ל סובר +הלכות מכירה פי"א, הל' טז - יז+ שהמחייב עצמו בדבר שאינו קצוב פטור אלא א"כ פוסק בשעת הנשואין, כבודו ז"ל מונח במקומו, שלא הסכימו עמו בזה גדולי בעלי ההוראה ז"ל +הראב"ד בהשגותיו שם.+ וכך רבותי ז"ל +וכתב הרב המגיד שם, שכן דעת הרמב"ן והרשב"א כהראב"ד+ עושין מעשה בכל יום, לפי שהדבר מוכרע להם מהרבה מקומות. ואם החיוב הזה בשטר +משמע דוקא בשטר, אבל בקנין בלבד לא, וזה שלא כהטור חו"מ סי' ס, סעיף ט, שכתב: אבל אם קנו מידו או שחייב עצמו בשטר גובה מנכסים משועבדים. ועיין ש"ך שם, ס"ק יב מה שכתב על דברי רבינו ועיין דברי רבינו בחידושיו לקדושין ט, ב, סד"ה מתיבי, שכתב: ואקשינן לה מדתנן והיא נזונה וכו' ומסיים דבהא ודאי כיון דאיכא קנין וכתיבה גובה ממשועבדים+ גובה ממנו דמי מזונות מנכסים משועבדים כשאין שם נכסים בני חורין כדין חוב, וכדתנן בהדיא בריש פ' הנושא +כתובות קא, ב, ועיין מה שכתב רבינו בחידושיו שם+ על הפוסק לזון את בת אשתו דקתני (מהו בנותיו) [מתו בנותיהן] נזונות מנכסים בני חורין והיא נזונת מנכסים משועבדים מפני שהיא כבעלת חוב. ואם חייב עצמו לזונו סתם חייב לתת לו דמי מזונות בכל מקום שהוא, וכדמוכח להדיא מההיא דקתני +משנה שם /כתובות/ קא, ב+ לא יאמר הראשון (לכשתהיה) [לכשתבוא] אצלי אזונה אלא מוליך מזונותיה למקום שהיא אמה. וגרסי' בירוש' +לפנינו בירושלמי כתובות פי"ב, הל' א: הוא רוצה שתבוא אצלו והיא אינה רוצה הדין עמה והרב המגיד הלכות אישות פכ"ג, הל' יז הביא ירושלמי כנוס' רבינו וכן הובא גם בעיטור אות פ (פסיקתא), ועיין מה שהקשה עליו בשיירי קרבן, ולפי נוס' רבינו אין מקום לקושיתו על בעל העיטור+ המקבל עליו לזון כלתו היא אומרת מעות והוא אומ' פירות הדין עמה. ואם התנה בפי' לזון אותו על שולחנו והוא אינו רוצה לאכול עמו יכול הוא לומ' אם את אצלי יש לך מזונות, וכדרך שאמרו שם בפ' הנושא +כתובות קג, א+ על אלמנה שאמרה אי אפשי לזוז מבית אבא, ומ"מ נותן לו לפי ברכת הבית כדאמרינן התם בהדיא גבי אלמנה. ואף בזה אם העכוב אינו מחמת הנזון אלא מחמת המתחייב לזונו כגון שאינו רוצה לזונו, ודאי חייב לתת לו דמי מזונות וכדרך שעושין באלמנה שאין היתומים רוצים לזונה עמהם שתקנת מזונותי' הוא על שולחן בעלה [או] על שלחנם [ומזה הטעם אני אומר שאם מת המתחייב חייבים היורשים לזונו מן הנכסים] כפי ברכת הבית או לתת לו דמי מזונות, כי אע"ף שמת המתחייב לא נפטר מחיובו לפי שהתנה לזונו על שולחנו שלא התנה לזונו על שולחנו אלא כדי שלא יתחייב לתת לו דמי מזונות שלמים +משמע, שכל שלא התנה בפירוש הרי זה יכול לתבוע דמי מזונות, וכן כתב הסמ"ע חו"מ סי' ס, ולא כבית מאיר אה"ע סי' קיד, ועיין שו"ת רשב"ש סי' תס וב"ש אה"ע סי' קיד+ (מכל) [בכל] מקום שהוא אם לא ירצה לאכול עמו כדרך שהיה חייב אם נתחייב לזונו סתם, כמו שכתבתי לעיל. ושנים שנתחייבו לזון לאחד דינו כדין שנים שלוו מאחד שכל אחד מהם חייב בחלקו וערב בחלק חברו +כן דעת הרמב"ן והרשב"א, אבל הרמב"ם והרא"ש ובעל העטור סוברים, שיכול לגבות הכל ממי שירצה. ועיין ב"י חו"מ סי' עז.+
@שו"ת הריטב"א סימן קסד
לעיר שוריאה אני הסופר לא מצאתי השאלה והעתקתי לשון התשובה אשר ממנה תובן השאלה וזאת היא.
עיינתי בטענות הכתובות למעלה ואע"ף שרבו וארכו בהם הדברים, כלם ענפים שיוצאים משלשה עיקרים, שהם דין שטר המתנה שעשה הר' משה לבניו, והעדיות שיצאו עליו, וכן שטר שהודו בירושה הנכבד ר' יהושע על החלוקה (שהם) [שהוא] והר' שמואל ובנו של ר' יהושע חתומין בו ועדות הבטול שיצא עליו, ולכן אני רוצה לדבר מה שנראה לי בעיקרים העלו וממילא יצא הדין ובענפים התלויין בהם. ותחלת דברי בזה כי אני לא אדבר בדבורים אלו [אלא] כפי הטענות שטענו הכתות בלבד, ולא שאוסיף מעצמי להם כלום, אם יש בדברים אלו לאחת מן הכתות שום טענה אחרת לזכותו, שאין (וכ"ש) לנשאל להשיב אלא לדון על הטענות שבאו לפניו שלא יהא כעורכי הדיינין. והנני מתחיל לדבר בענין שטר המתנה שבה [יצאו] לטעון, ואומ', כי מה שטען [בנו של] ר' יהושוע בתחלת (תשובותנו) [תשובותיו] שאם (אברהם) [אביהם] עשה להם שטר מתנה כי שלו נתן להם, כי מה שהיה של ר' יהושע לא [היה] רשאי לתת להם, ועוד שלא זכו בשטר ההוא אלא לאחר פטירת אביהם. ובתשובותיו השניות הוסיף ואמ' כי מאחר שהרב ר' משה לא צוה לנאמן ליתנה מיד או לזכות בה כמו שתראה בעדיות, רק אמ' כי בחיי הרב יהיה הוא אדון ממנה, ולאחר פטירתו (היה) [יהיה] ביד הנאמן, שאין המתנה מתנה, ועוד שאפי' היתה מתנה מאחר שהרב דון שמואל נשבע עם אביו ועמו על ענין ההסכמה יש לו לחלוק עמו מכל מה שיש לו בעולם, והר' שמואל טוען כי מתנתו מתנה גמורה וכי זכה בה מחיים כיון שהיא במעכשו שהגיע לידו מחיים, ועדות ר' שלמה ושאר העדים לא יזיקו לו כלום וכמו שטוען לעיל. ואחר שעמדתי על הטענות שנטענו בענין זה והעדיות שיצאו עליו מר' שלמה והעדים האחרים אני אומ', כי לפי קוצר דעתי הדין בזה עם הר' שמואל ואפי' לא הגיע השטר לידם אלא לאחר מיתה. חדא דעל מתנת בריא שהיא בקנין מהיום לגמרי או אפי' מהיום ולאחר מיתה ולא היה שום תנאי בגופו של קנין או בגופה של מתנה משעת קנין נגמרה המתנה, ואין הגעת השטר מעכב כלום בגופה של זכיה ואפי' לא הגיע לידם מעולם או אפי' נשאר השטר בידו של נותן ולא הגיע לידם אלא לאחר זמן או לאחר מיתה, שאין השטר אלא לראיה בעלמא, ומזה הטעם אמרו בפ' גט פשוט +בבא בתרא קסז, ב ולפנינו ליתא או לנותן או מקבל המתנה+ שכותבין שטר למוכר או לנותן אע"ף שאין הלוקח או המקבל המתנה עמו, ולא חשו בו לשטר מוקדם שהוא פסול +שביעית פ"י, מ"ה+ דילמא לא מטי לידיה אלא לאחר זמן והוי מוקדם וטורף לקוחות שלא כדין משום דאיירי הני מתני' בשטר שיש בו קנין [דמשעת קנין] זכה וכדאוקימנא להדיא בפ' שנים אוחזין +בבא מציעא יב, ב+ /גמר'/ גמר מתני' דמצא שטרי חוב וכו' דאמרי' ואלא הא דתנן כותבין שטר ללוה אע"ף שאין מלוה עמו ניחוש שמא כתב ללות בניסן ולא לוה עד תשרי ואתי למטרף לקוחות שלא כדין, ופרקינן אמ' רב אסי בשטרי אקניתא דהא שעביד נפשיה, ופרש"י ז"ל +שם /ב"מ/ יג, א ד"ה בשטרי+ התם דמשעת קנין שעביד נפשיה וזכה המלוה בין ילוה בין לא ילוה, והוא הטעם בעצמו במה ששנינו שכותבין שטר למוכר אע"ף שאין הלוקח עמו שהרי במשנה אחת נשנו בפ' גט פשוט ודרך אחד להם. וזה פשוט. ואע"ף שרבי' אלפסי ז"ל +עיין נמוקי יוסף שם, שהביא דעת הר"ח והרי"ף בתשובה ודעת הרמב"ם ורש"י ור"י הלוי והרמב"ן והרשב"א והרבה מן האחרונים וכן כתב רבינו בחידושיו לבבא בתרא קלה, ב, ד"ה מי שמת ונמצאת דיאתיקי וכו' ושם הכריע כרש"י בב"מ ודלא כהרי"ף ועיין ריב"ש סי' קסא+ כתב בתשובה הא דאמרינן דמשעת קנין זכה ה"מ היכא דמטי שטרא לידיה, ומיהו כל היכא דמטי לידיה אפי' אחר כמה שנים וימים זוכה הוא למפרע מיום הקנין. ואין זה דרך רש"י ז"ל ושאר רבותי ז"ל +ראה הערה הקודמת. ועיין מגיד משנה הלכות זכייה ומתנה פ"ט, הל' כד.+ אלא שאפי' לא הגיע לידו לעולם זכה במתנתו משעת הקנין והכין (דמטא) [פשטא] (כלה) [דכלה] שמעתא דבשנים אוחזין, ולזה הסכימו שני רבותי הרב ר' אהרן הלוי ז"ל והרב הרשב"א ז"ל וכן נראה דעת הרמב"ם ז"ל ממה שכתב בהלכות זכיה ומתנה +פ"ח, הל' יח+ אל תטעה בשכיב מרע שכתב כל נכסיו ופירש שנתן הכל מעכשו והקנה מחיים שאין זו מתנת שכיב מרע אלא כשאר כל מתנות (הבראים) [הבריאים] אם הגיע השטר ליד המקבל או שקנו מיד הנותן קנה הכל ואין יכול לחזור בו. ע"כ. מעתה אפי' היה הדבר כטענת הר' יהושע שלא הגיע השטר ליד הזוכים אלא לאחר פטירתו של הרב הנותן אין בכך כלום, שהרי זכו במתנתם משעת הקנין במעכשו בלא שום תנאי כמו שכתוב בפירוש. וגם העד כך הוא מעיד, ואפי' לא היה מעיד כן לא היה נאמן כיון שכתב ידן יוציא /יוצא/ ממקום אחר, ולא אמרו בפ' יש נוחלין +בבא בתרא קלה, ב+ דשטר מתנה בעינן שיזכה בה מחיים אלא דוקא בדייתיקי שהיא מתנת שכיב מרע שאינה קונה אלא לאחר מיתה ואפי' יש בה קנין במיפה את כחו, אבל במתנת בריא [זוכה בה משעת קנין] ואפי' במהיום ולאחר מיתה. ומה שאמרו בפ' שנים אוחזין +בבא מציעא יט, א+ אי זו היא מתנת בריא שהיא כמתנת שכיב מרע כל שכתוב בה מהיום ולאחר מיתה, כבר נתפרש שם דה"ק איזו היא מתנת בריא שהיא דומה למתנת שכיב מרע שאין הזוכה מחזיק לאכול פירותיה כל שכתוב בה מהיום ולאחר מיתה משום גופא מהיום ופירי לאחר מיתה, אבל בגופה של מתנה זוכה הוא מהיום, ואף לפירוש ר"ת ז"ל +עיין תוס', שם ב, ד"ה והא+ שפירשה כשאמ' אם (רצה) [ארצה] לחזור בה קדם מיתה אחזור הכי נמי קאמ' שאין ידועה זכייתו עד לאחר מיתה וכל זמן שלא חזר בו בפירוש זוכה הוא משעת הקנין, ודוקא מפני שהתנה בגופה של מתנה אבל כל [שלא] התנה במתנה אלא בשטר אין תנאו כלום לגבי המתנה ולפי' כותבין שטר שיש בו קנין ונותנין לנותן ואע"ף שיש בידו לחזור בנתינת השטר גופה של מתנה קיימת היא משעת קנין, וכ"ש כשהיה השטר ביד [נאמן] וכל זה ברור. זאת ועוד אחרת, שאפי' ללשון שאמ' ר' שלמה בעדותו זכו הר' שמואל ואחיו אף בשטר ואפי' מחיים. כי העד ההוא זכה בו בשבילם, שהרי הוא אומ' כי אחר שניטל הקנין ונכתב ונחתם בלא שום תנאי בעולם נתן הרב ר' משה השטר בידו ואמ' לו יהא בידך בשביל (בנו) [בני] כמו שכתוב בו על מנת שאם אתבענו שתתנהו לי, ואם לאו שתתנהו להם. ומה שאמ' הנותן לעד שיהא בידו בשביל בניו הוא כאלו אמ' שיקבלהו בשבילם וכדגמרי' בפ' התקבל +גטין סג, ב+ שא לי טול לי יהא לי בידך כלם לשון קבלה הם. (ודכלי) [ודכולי] עלמא התקבל הרי הוא כזכי כדאי' התם בהדיא, נמצא שזכה להם ר' שלמה מחיים אף בשטר, וכל מה שאמ' לו הרב שאם יתבעהו בחייו שיתנהו לו ואם לאו שיתנהו להם אינו מגרע כלום בגופה של מתנה ואינם צריכי' לא מתנה אחרת ולא שום כתיבה ומסירה אחרת. אף לדברי מורי הרשב"א ז"ל +דברי הרשב"א הביא ב"י חו"מ סי' סו, מחודש ד ונחלקו בדבר זה הרי"ף והרז"ה, הביא דבריהם הרשב"א בתשובה ח"ב סי' סא+ שסובר דשייכא כתיבה ומסירה בשטר העשוי לשמו של זוכה מה שאין כן דעת שום גדול מכל המפרשים הראשונים והאחרונים ז"ל +תימה שהרשב"א בתשובה, שהביא ב"י, שם מחודש ה, מסתייע מכל הראשונים והאחרונים.+ ולא הוזכר בתוספות כלל והסוגיא שבפ' חזקת +צ"ל שבפרק גט פשוט ב"ב קעג, א כי משם הביא הרז"ה ראיה לדבריו+ שהביא לרב ז"ל האומ' כן דרך אחרת יש לה לדעת הרמב"ם +צ"ל: הרמב"ן, והוא במלחמות ה' שם ועיין בחידושי רבינו לבבא בתרא, שם ד"ה תנא דידן+ ז"ל וכל המפרשי' ז"ל. ומיהו אף לדברי מורי הרשב"א ז"ל אין לה מקום כאן. ונמצינו למדין שאפי' אם העידו שני עדים מה שהעיד ר' שלמה או שהיה אומ' כן (כשהלישות) [כשהשלישות] (לא מצאתי יותר מן התשובה הזאת +זו הערת המעתיק הראשון, שאסף תשובות רבינו אלה+).
@שו"ת הריטב"א סימן קסה
להחכם הדיין שבעיר ושקה
שאלת זה לשונך: עמדו לפני (הדין) [לדין] אנו החתום למטה ראובן ושמעון, ותבע שמעון מראובן כרם אחד שקנה מלוי מפני שהוא מצרן לפי שיש לו משכונה על הכרם הנז' שלשים דינרי' ושיש לו לקחת מהפירות המחצית והמחצית האחר מלוי הנז' שהוא בעל הקרקע, וכן נמי כל עבודת הקרקע הוא למחצית שיפרע המחצית שמעון הנז' והמחצית האחר לוי הנז' הכל כמו שכתוב וחתום בשטר המשכונה שביד שמעון הנז'. וראובן משיב ואומ' כי הוא קנה הקרקע יום רביעי שלשה עשר יום לחדש אלול שנת חמשת אלפים ושבעים ושתים בסך שלש מאות דינרי' ג'קיש, הכל כמו שכתוב וחתום בשטר המכירה שיש בידו שנעשה ביום רביעי הנז' ועידיו פלו' ופלו', כבר ראה וידע ומחל שמעון הנז' דשטרא קלא אית ליה +בבא בתרא קעה, ב+ ושמעון משיב כי הוא לא ידע מהמכירה דבר עד יום (חמשי) [חמישי] בבקר שהכריז השליח צבור בבית הכנסת כל מי שיש לו זכות באותו קרקע, ומיד שידע בדבר בא לפני הב"ד עם שני עדים והביא שמנים דינרי' לפני הב"ד כי כן היה לו לפרוע לראובן הנז' שמנים דינרי' הנז', והשאר לזמנים, ושהוא היה מזומן לפרוע השאר לאותן הזמנים, ואם היה יודע הענין קודם לכן היה בא עם השמנים דינרי'. וראובן משיב ואומ' שהוא יברר בעדים כי שמעון ידע יום רביעי כל היום הענין קודם שיכריז החזן בבית הכנסת ולא אמ' לו שום דבר. ועוד כי אפי' יום חמישי כשבא לפני הב"ד עם השמנים דינרי' לא בא אלא אחר חצות היום והיה לו לבא מיד. ועוד שלא הביא אלא שמנים דינרים והוא פרע כל השלש מאות דינרי' כמו שמוכיח שטר המכירה שיש בידו. ועוד דבמשכנתא לית בה משום דינא דבר מצרא אחר שהוא היה ראשון. וראובן הנז' הביא עדים לפני הב"ד והעידו כי יום רביעי קודם ההכרזה שידע שמעון הענין ואמ' להם ידעתי בבירור כי ראובן הנז' קנה הכרם הנז' ועתה אני רוצה להתיעץ עמכם מה אעשה אם הדין עמי, כי כבר שאלתי היום לכמה אנשים מבני עירנו והודעתי להם כל הענין איך קנה ראובן הכרם הנז' וכלם פה אחד ענו לי שהדין עמי אחר שיש לי משכונה על הכרם שאינו יכול למוכרו לאחר כי אני מצרן, הביא עדים הנז' לפני הב"ד יום ה' אחר חצות היום, [שבאותה עת] הביא שמנים דינרי' שמעון הנז' לפני ב"ד, וההכרזה היתה בבקר בשעת תפלת שחרית, וא"כ מיד היה לו להביא כל השלש מאות דינרי', ומאחר שלא הביאם זכה האחר בקרקע. ועוד שהוא קנה ראשון כמו שמוכיח שטרו אין כאן משום דינא דמצרא. עוד טוען ואומ' ראובן הנז' שאין כאן דין בן המצר מפני כי לוי הנז' היה דחוק עד מאד כמו שיודע כל שער עמו והיה חייב מעות הרבה ברבית הן על משכונות מחפצי ביתו שהיו נאבדים מחמת הרבית שהיה עולה בכל יום ויום והנוגשים אצים, ועוד שהיה חייב מעות למס הן מכסף גולגלתו הן ממס קבוע והיו דוחקין אותו בכל יום ויום ועל כן הוצרך למכור מחמת כל אלו (העניינים) [הענינים] ובכי הא לית בה משום דינא דבר מצרא. אלו הן טענותיהן. ואני עמדתי על טענותיהן ודקדקתי אחריהן וראיתי שהדין עם ראובן הנז', מפני כי אפי' לפי טענותי' של שמעון הנז' שאמ' שהוא מצרן, מ"מ כבר הוברר (לפי) [לפני] שידע הענין יום רביעי, וא"כ מיד היה לו לבא, כי אפי' אם יהיה מצרן אין קובעין זמן לבן המצר וכדאמרינן בפ' המקבל +בבא מציעא קח, ב+ אטרח ואייתי זוזי אין שומעין לו, וטעמא דמילתא שאינו רוצה אלא להשמט, לפי' אומ' לו הוצא עתה זוזים או בטלה זכותך. ואם אומ' שמעון שלא ידע הדבר עד יום חמישי בבקר, זה אינו, שכבר הוכחש בפני, שהרי באו עדים והעידו שידע הדבר יום רביעי כמו שכתוב לעיל. ומה (שהביאו) [שהביא] שמנים דינרי' לפני אין בכך כלום כי לא הביאם בזמן שהיה לו להביאם, ועוד שלא [הביא] אלא שמנים דינרים והמכירה היתה (שלש) [בשלש] מאות דינרי' כמו שמוכיח שטר המכירה שיש ביד ראובן הנז'. ועתה אחזור לעיקר הדין אם יש במשכונה משום דינא דבר מצרא או לא, על זה אמרינן בפ' המקבל +שם /ב"מ קח ב/ ועיין חידושי רבינו לב"מ סח, א, ד"ה מאי משכנתא, שמפרש כן+ משכנתא לית בה דינא דבר מצרא דאמ' רב אשי אמרי ליה סבא דפומבדיתא +לפנינו: אמרו לי סבי דמתא מחסיא+ מאי משכנתא דשכונה (גבי) [גביה] למאי נפקא מינה לדינא דבר מצרא ופי' הרמב"ם ז"ל (דהני) [דהאי] דאמרינן דמשכנתא ליה /לית/ בה משום דינא דבר מצרא דוקא כשמכרה בעל הקרקע לזה שהיא מושכנת /ממושכנת/ בידו אין כח ביד בעל המצר להוציאה מתחת ידו מפני שקדם. אבל אם מכרה בעל הקרקע לאיניש דעלמא לא. וזה לשונו בפ' י"ב מהלכות שכנים +הלכה ט+ הממשכן מקום ואח"ך מכרו לזה שהוא ממושכן בידו אין בו משום דין בן המצר. וכן כתב הרב בעל ספר המצות ז"ל +סמ"ג עשין פב+ וכן כתב מורנו ורבי' הרב הגדול ר' שלמה בר' אברהם זלה"ה בן אדרת +וכן כתבו הרב המגיד שכנים פי"ב בשם הרשב"א, והרמב"ן בחידושיו לבבא מציעא קח, ב+ וזה לשונו: משכנתא לית בה משום דינא דבר מצרא כלומ' אם זבנה למאן דשכונה גביה, והא דאמרי' משכנתא לית בה משום דינא דבר מצרא מילתא פסיקתא אמרינן דלית בה כלל משום דינא דבר מצרא בשום צד דאלו בא אחר מבני המצר למכור לזה ששדה זו ממושכנת אצלו אין בעל המצר יכול לסלקו דאף הוא חשוב בעל המצר, דמאי משכונה דשכונה גביה, ואיהו נמי לא מצי מעכב אמארי דארעא דלא ליזבין לאיניש אחרינא, וכ"ש שאם בא בעל המצר למכור שדהו לעלמא דלא מצי בעל המשכונה לעכב. ע"כ לשון מורנו הרב ז"ל. הנה שאמ' בפי' שאינו יכול לעכב בעל המשכונה לבעל הקרקע שלא ימכור קרקעו לכל מי שירצה, עם היות שהרב בעל העיטור ז"ל +ערך פ (פותיקי), וז"ל: בר מצרא לא מפיק מניה ממריה דמשכנתא, ואיהו מפיק מבר מצרן, דמשכנתא כזביני דמיא לגבי בר מצרא+ הולך בדרך אחרת, זהו הדרך הטוב והישר שקבלנו מפי מורנו ז"ל הלכה למעשה. א"כ הדין עם ראובן הנז' ומה שקנה קנה, ואין כח ביד שמעון למנוע ללוי הנז' שלא ימכור כרמו לכל מי שירצה, דאין לו שום זכות בו מחמת מצרן כל היכא שקדם בעל הקרקע ומכרו לאחר, ואפי' לכתחלה יכול למכור לאחר וכמו שכתב רבי' ז"ל. ועוד כי לוי הנז' דחיקא ליה שעתא ונודע לכל וגם נודע (לו) [לי] בבירור שהיה חייב מעות ברבית קצוץ הן על משכונות הן בשטר והנוגשים אצים לא יתנוהו השב רוחו, וגם שהיה חייב מעות הן מכסף גלגלתו הן ממס קבוע, ומפני שלא יאבד כל אשר לו ברבית ושיוכל לפדות משכונותיו ולפרוע חובותיו הוצרך (למסור) [למכור] מדוחק גדול, ובכי האי גוונא ליכא משום דינא דבר מצרא וכדאמרי' בפ' המקבל +בבא מציעא קח, ב+ למכור ברחוק ולגאול בקרוב ברעה ולגאול ביפה לית בה משום דינא דבר מצרא, וטעמא דמילתא דליכא בהני משום דינא דבר מצרא שכל אלו טרודין הם למכור, ומפני (צרך) [צורך] גדול מוכרין, וא"ת יש בהן דין בן המצר לא ימצאו לוקח שהרי הוא אומ' למה אטרח ואקח ויבא זה ויסלק אותי, ואין הבעלים יכולין להמתין עד שיביא בעל המצר מעות ויקנה, על כן מטעם כל אלו הטענות הנזכרות לעיל פסקתי מן הדין להעמיד הכרם ביד ראובן הנז' ואמרתי לו לך זכה במקחך. זהו הלשון שכתבתי בענין הדין הזה, ועם כל זה לא רציתי לסמוך על דעתי עד שאירע הסכמתך בענין.
@שו"ת הריטב"א סימן קסו
עוד ילמדנו רבי' בכמה פסלות התיימת לפי דעתך. א"ת במשהו או בכמה, מפני שראיתי בזה סברות רבות +הכוונה על תיומת של לולב. ועל שאלה זו לא באה תשובה בכה"י, וכל התשובה דלקמן שייכת רק לשאלה קסה. ולעצם ענין פסלות התיומת עיין מחלוקת הראשונים בזה בב"י או"ח סי' תרמה ובדרכי משה שם.+
תשובה מה שכתבת כי בעל המשכונה כיון שידע ביום רביעי ולא בא מיד וכל מעותיו בידו איבד את זכותו +כן כתב הרא"ש בבבא מציעא פ"ט, סי' כג בשם רב האיי גאון בספר מצרנות: כיון דשהה בר מצרא וכו'. וכן כתבו הר"י ברצלוני והרי"ף בתשובה, שאם שהה בר מצרן משידע כדי תביעת בית דין ושיביא מעותיו אבד את זכותו.+ זה שלא כדעתי ודעת רבותי ז"ל, וא"כ בטלת דין בן המצר, כי אין מעות כל אדם תלויות בצוארו שאם לא יבא מיד שיפסיד זכותו. וזה למה, והלא כלל גדול הוא כי הלוקח כמו שליח בן המצר, והנה הרמב"ן ז"ל +צ"ל: הרמב"ם, הלכות שכנים פי"ד, הל' ב ורבינו הבין דברי הרמב"ם כמו שהבינם הרא"ש בבבא מציעא שם, אבל הרב המגיד, שם, רצה להתאים דעת הרי"ף ורב האיי עם דעת הרמב"ם וכתב שגם הרמב"ן הסכים לדבריהם ולדברי הרמב"ם, ועיין משנה למלך שם, שתמה על הרב המגיד ועיין בחידושי הרמב"ן לבבא מציעא קח, ב, שהשוה דעת הרמב"ם עם הרי"ף ורב האיי+ לא כתב שאבד זכותו אלא כשמחל בענין מוכיח [כגון] שבא וסייע עמו או שראהו בונה וסותר ומשתמש ולא מיחה, ויש בזה מי שחולק, ואתה מפריז גם במדתו. וההיא דאיזיל ואטרח ואייתי זוזי כבר פירשוה +כן כתב הטור בשם הרמ"ה בחו"מ סי' קעא+ בשהביא המוכר ללוקח ולבן המצר קודם שימכור. וגם מה שכתבת במה שאמר' משכנת' לית בה משום דינא דבר מצרא שיש בכלל זה שאם מכרו לאדם אחר ואפי' שאינו בן המצר שאין בעל המשכונה יכול לתבוע כלום וכדברי מורינו הרשב"א ז"ל כבר ידעת וכתבת (דעה) [דעת] הב"ה ז"ל שהוא חולק בזה וכן אחרים עמו וכן מורי הרא"ה ז"ל, ולולי שאין בי כח להכריע אני כך היתה דעתי נוטה, ואף שהרמב"ם ז"ל וגם רש"י ז"ל +בבא מציעא קח, ב, ד"ה משכנתא+ פירשו המימרא ההיא בשלקחה בעל המשכונה אני אומ' לשון הגמר' פירשו, אבל מ"מ מינה שמעינן לאידך, דמה טעם כשלקחו בעל המשכונה אין (אף) בן המצר יכול לערער מפני שבעל המשכונה חשוב בעל המצר דשכונה גביה, וא"כ היא הנותנת שיוציאנה מיד הרחוק שלקחה כדרך (שהיא) [שהיה] מוציאה בעל המצר +וכן דעת תלמידי הרשב"א, הביאה ב"י חו"מ סי' קעא. ועיין שטה מקובצת, בבא מציעא שם /קח, ב,/ בשם שיטה.+ שאם לא כן לקתה מדת הדין. ומ"מ הטעם האחרון שכתבת לזכות הלוקח כי המוכר מכר לצורך המס ולדברים דחוקים מאד, זה ודאי טעם כעיקר והמכריע וכמו שכתבת, ותלמוד ערוך הוא שזה מבטל כח בעל המשכונה כמו כח בן המצר.
@שו"ת הריטב"א סימן קסז
למונתשון מעשה זה [בא] לפנינו שיצא בב"ד שטר מעשה ב"ד של הקדש אחד וזהו נסחו: במותב תלתא כחדא הוינא [אנן] בי דינא דחתימי' לתת', (כן היה) שבא לפנינו פלו' ופלו' וכך (למד) [אמרו] לנו, כן היה שהיינו מצויין במונתשון בבית ר' שם טוב בן חולו בתוך שבעת ימי אבלות שהיה מתאבל ר' שם טוב הנז' על אשתו פלו', והיינו מספרים עם ר' שם טוב הנז', ובתוך ספור הדברים (שהיו) [שהיינו] מאשימים לו על שלא ייחד שום הקדש בחיי אשתו מקצת נכסיו. והשיב ואמ' כן דעתי לעשות, ואמ' לנו לפי שאתם אנשי סודי ובני בריתי אני רוצה לגלות דעתי לכם, והיו עלי עדים שאני מקדיש מהיום ומעכשו ולאחר מיתתי כל אותו כרם ושדה זית שיש לי במונתשון בבארה פבוליש במקום פיאל דלגנארדה ומצרניו כך וכך, וכן אני מקדיש מהיום ומעכשו ולאחר מיתתי כל אותן הבתים שיש לי הנה במונתשון כך וכך, הכל אני מקדיש מעכשו הקדש גמור מהיום ולאחר מיתתי, על מנת כן שאם אשא אשה ויהיו לי בנים ממנה שיהיו דברי בטלים ויהא כח ההקדש מופקע מהקרקעות הנז' מעיקרו, ואם לא יהיו לי בנים ממנה שיהיו דברי קיימים וכח ההקדש הנז' קיים מהיום ומעכשו ולאחר מיתתי, וכל זה הקדיש בפנינו ר' שם טוב הנז' (והעדנו) [והעידנו] על עצמו. ולפי שאין אנו יודעין לחתום שמנו בשטר מסרנו עדותנו בפניכם ב"ד החתומי' למטה. ומה שהעידו בפנינו פלו' ופלו' קבלנו עדותם אנו שלשה ב"ד החתומי' למטה וכתבנו וחתמנו בכך וכך וכו'. ועוד יש שטר מעשה ב"ד אחר שזהו נסחו: במותב תלאתא כחדא הוינא אנחנא דינא דחתימין לתתא כן היה שבא לפנינו פלו' ופלו' וכך אמרו לנו כן היה שבאותה שעה שהקדיש ר' שם טוב הנז' הכרם ושדה זית והבתים שלו כמו שמסרנו עדותנו בפניכם המוקדמי' על דרך זה [היה] לחלקם לאיזה הקדש שיראה [בעיני] ר' יעקב הנז' [ואפילו] להפקיע ההקדש הנז' מעיקרו. הכל יהיה ברשותו, ועל תנאי זה ועל דרך זה (הקדישם) [הקדיש] [אותם] הקרקעות הנז' בשעת ההקדש ובשעה (שהעדנו) [שהעידנו] על (עצמנו) [עצמו] מה שהיה בפנינו וכו'. תדע רבי' כי אחר שעשה שם טוב הנז' הקדש זה נשא אשה אחרת ולא זכה ליבנות הימנה ומת בלא זרע, ואלו הקרקעות נתנם במתנה לזאת האשה במתנתה לחוד. ועכשו בא ר' יעקב הנז' גזבר ההקדש הנז' ורצה לזכות ההקדש לעניים או ליתומים כפי מה שיראה לו, כי כן נתן לו רשות ר' שם טוב הנז' כמו שמוכיח בשטר קבלת העדות הנז'. והאלמנה משיבה שאין עדות זה כלום לפי שאחד מן העדים אח ר' יעקב הנז' והוא נוגע בעדות על כן דברי ר' יעקב בטלין מצד הקורבה הנז'. ור' יעקב הנז' טוען שאין זו נגיעת עדות כלל שאפי' הוא בעצמו בדבר הקדש יכול להעיד שהרי הוא כגזבר וכאפטרופו' להקדש, וכתבו הגאונים +עיין ב"י חו"מ סוף סי' לז, מחודש יד+ שהאפטרופו' מעיד, הדין מהו. ואם ר' יעקב יזכה ההקדש לבתו של אחיו העד הנז' יתומה מן האם עניה אם יכול לעשות כן אם לאו. גם תודיענו אדוני ומורי אם ר' יעקב זכה ההקדש ליתומים או לעניים אם (לעדותו) [אפשר לפדותו] אחר מכן או לא, ואם פדיונו פדיון אם ההקדש תחזור לאלמנה או ליורשי ר' שם טוב הנז'. עוד תבאר לי רבי' בשטר הראשון שאמ' ר' שם טוב [בלשון] הקדש גמור (אחר) [ואחר] שהקדיש סתם אם [נוכל לומר שהוא] (הוא) לעניים או ליתומים או לא. ואם חוזרין ובאין העדים ומעידין שאותו הקדש הגמור הכתוב בשטר קבלת העדות שרוצה לומ' לעניים או ליתומים כי כן שמעו (מפי) [מפיו] של ר' שם טוב הנז' בשעה שהקדיש הקרקעות הנז' אם הם נאמנים אם לא. עוד תודיעני רבי' האלמנה שאכלה פירות השדה זית של הקדש אחר שמת בעלה [אם חייבת לשלם להקדש] גם אם תעלה שכר לבתי ההקדש שדרה בהם אחר מות בעלה או לא. עתה ברשותך מורינו ורבי' אודיעך מה שאני אומ' בדין זה בקוצר, לפי עניות דעתי הקצר והנמוך נראה כי ההקדש הקדש ואין לאלמנה זכות באלו הקרקעות אחר שההקדש מוקדם ואמירתי לגבוה כמסירתי להדיוט +נדרים כט, ב, קדושין פח, ב, בבא מציעא ו, א, בבא בתרא קלג, ב, עבודה זרה סג, א, תמורה כט, ב.+ ואפי' יהא מאוחר יש אומרי' (דפקע) [דמפקע] גבי ההיא דרבה דאמ' בכמה דוכתי בתלמוד +יבמות מו, א, סו, ב, כתובות נט, ב, נדרים פו, ב, גטין מ, ב, בבא קמא צ, א+ הקדש חמץ ושחרור מפקיעין מידי שעבוד, אע"ג שיש מפרשי' +עיין תוספות גטין שם, ד"ה הקדש+ (שאפי') [שדוקא] בהקדש גבוה כגון בהמה הראויה ליקרב על גבי המזבח מ"מ כלם מודים שאם ההקדש של עניים מוקדם שדנין בו דין הקדמה וליכא מאן דפליג שזכה ההקדש של עניים כדין הדיוט וחייבת האלמנה להחזיר הפירות (לאכילה) [שאכלה] אחר מות בעלה ולהעלות שכר לבתים אם עבידא (למיגמר) [למיגר] והמקדיש סתם בזמן הזה ראיתי מורים ז"ל שהוא לצורך העניים +כן כתב הרשב"א בשו"ת ח"א סי' תריח.+ ולזה דעתי נוטה, הלכך בשטר הראשון שיש בו הקדש סתם לעניים משמע, כל שכן אם יתברר מפי העדים כי ליתומים או לעניים אמר המקדיש שאלך אחר עדותן, ואין זה כיון שהגיד שוב אינו מגיד +כתובות יח, ב, בבא בתרא קסח, א, סנהדרין מד, א, מכות ג, ב+ כלל. ואחר (שהקדש) [שההקדש] [הוא] מן היתומים או מן העניים, אין לו פדיון כלל אלא מדעת היתומים או העניים אם הם ידועים. ומה שטענה האלמנה בנגיעת העדות לאו כלום היא כי לר' יעקב אין לו בהקדש כלום. גם לזכותו לבתו של העד אחיו רואה אני שיכול לעשות כן אחר שהוא מזכה אותו אחר קבלת העדות, ונראה [דומה] למה שאמרו בההיא דסנהדרין +ליתא בסנהדרין, אלא בבבא בתרא קכח, א, ערכין יז, ב+ היה יודע לו בעדות עד שלא נעשה חתנו וכו'. עוד טענה האלמנה שאחד מן העדים פסול על שעבר על שבועתו לפרוע סך ממון לזמן ולא פרעו לזמנו, אמרתי אני שאין עדותו נפסלת בזה +וכן כתבו הרשב"א בשו"ת ח"א, סי' א ויח וריב"ש סי' תקטו+ דדילמא אנוס היה ולא איתרמו ליה זוזי וכדאמור בגמ' +בבא מציעא ה, ב+ בכופר במלוה או בפקדון אי לא אמרי סהדי בעדן דכפר ביה בידיה הוה קאי. [גם] תדע רבי' שהעדים מעידי' בפנינו שקנו מיד [המקדיש] (המקדישי') ליפות כח ההקדש ואם צריך קנין אחר שתלה ההקדש לדעת ר' יעקב (וקבל) [אם נקבל] עדותן בענין זה אע"ף שלא העידו בו בתחלה בשטר קבלת העדות או לא, כי לפי דעתי אחר שמוסיפי' בעדותן עדותן עדות ולא שייך כאן כיון שהגיד שוב אינו חוזר ומגיד וזה נראה. עוד תודיעני רבינו אם ההקדש הקדש אם יכול ר' יעקב הגזבר הנז' להוציא הקרקעות מיד האלמנה הנז' ולמוכרם במעות (לפני) +תיבה זו לא ברורה בכה"י אם היא לפני או למי+ [כפי] שיראה בעיניו, אם צריכין שומא והכרזה בענין זה או לא. ע"כ.
תשובה מה שאמרת כי ההקדש מוציא הקרקעות מיד האשה לפי שזכותו קדם לזכותה ושהוא זוכה באמירה +ורבינו לשיטתו שכתב בחידושיו לקדושין כח, ב, שגם בהקדש עניים אמרינן הכי, ולא כהרשב"א בשו"ת ח"א סי' תקסג. ועיין מה שכתב הרשב"א בשו"ת ח"ג סי' רצח, שנראים דבריו כסותרים זה את זה. ועיין שו"ת הגר"ע איגר סי' קמד.+ זה דבר שאינו צריך לפנים מן הצד הזה. אבל טעם הקדש מפקיע מידי שעבוד אינו כאן דאפי' לדברי ר"ת ז"ל +עיין תוספות גטין מ, ב, ד"ה הקדש, שלא פירש כן ר"ת להדיא, אלא מתוך קושיתו נראה שרצה לפרש כן+ שפירשה לההיא גם בקדושת דמים, שאף הוא לא אמר אלא בקדשי גבוה כקדשי בדק הבית ולא בהקדש דמתנה לעניים, וכ"ש לפירוש התפוס בידינו (עקר) [עיקר] כדברי רש"י ז"ל דליתה לההיא אלא בקדושת הגוף כקדשי מזבח או כעין קונמות כדאי' בפ' אע"ף +כתובות נט, ב+ מ"מ כיון שזכה ההקדש בקדימתו פשיטא דהדרא ארעא והדרי פירי שלא יהא כח הדיוט חמור מכח הקדש עניים, וגם זה מבורר בעצמו. גם מה שאמרת שסתם הקדש בזמן הזה דנין אותו כהקדש לעניים, כן הוא התפוס בידי. וכן אנו דנין בכל יום מדעתי ודעת רבותי. ואע"ף שבלשון חכמים אין לשון זה משמש אלא הקדש ממש של גבוה, ואידך מתנה לעניים או צדקה או חלוק עניים מיקרי וכדאמרי' בפ' מי שמת +בבא בתרא קמח, ב+ הקדיש כל נכסיו מהו חלק [כל נכסיו] לעניים מהו. וכדמוכח בפ"ק דר"ה +דף ד+ בהדיא ובכמה דוכתי, מ"מ קי"ל דבנדרים הלך אחר לשון בני אדם +ראש השנה יב, ב, יומא עו, ב, נדרים ל, ב, מט, א, נא, ב, ערכין ט, ב, יט, ב, בכורות נה, א.+ ואפי' בנדרי הקדש היא וכדאי' בערכין בפ' האומר +דף יט, ב+ גבי האומ' משקל ידי עלי, וכל שבלשון [בני] אדם הכל לפי הזמן ולפי המקום וכדאי' במסכ' נדרים +נב, ב - נג, א+ בכמה דוכתי. והנה בזמננו זה בכל המקומות אין משמשין הלשון הזה אלא על הקדש עניים כי אין אנו רגילין ומכירין בהקדש אחר, ולכך סתמו כפירושו על הקדש עניים, וכאותה שאמרו בפ' ד' נדרים +דף יח, ב+ האומ' תרומה בגליל מותרת (שהיו) [שאין] אנשי הגליל מכירין בתרומת הלשכה. וזו גדולה ממנה שאסור להקדיש בזמן הזה כדאי' בפ"ק דע"ז +דף יג, א+ וכן במסכת ערכין +עיין ערכין כט, א בדברי עולא+ ודוכתי אחריתי +יומא סו, א, ירושלמי שקלים פרק כל הרוקין, הל' ד.+ וחזקה הוא דלא שביק איניש מצוה ועביד איסורא +בדומה לתמורה כז, א+ ומלבד זה הרי הנדון שלפנינו (כח) מוכיח על עצמו, שהרי לפי שהיו העדים מאשימין אותו על שלא ייחד שום הקדש הקדיש הוא מה שהקדיש, ואין ספק כי הם [לא האשימוהו] על מה שלא היה עושה הקדש לגבוה שהוא אסור בזמן הזה. ואין צריך לומ' לפי העדות האחרון כשאמ' שיחלק אותו ר' יעקב לאיזה הקדש שירצה, דהא לא שייך בזמן הזה אלא במתנה לעניים.
גם מה שאמרת שאין פוסלין את העד לפי שנשבע לפרוע ולא פרע דאמרי' שמא אנוס הוא יפה אמרת, כי חזקת בני ישראל כושר /כשר/, וכל מה שאפשר לדון לזכות דנין, ועוד שלעולם אין פוסלין עד אלא כשנתברר פסולו, ומי יימר שלא פרעו או שלא פייסו ונתפייס לו, שהרי אם האריך לו פטור הוא (משבועתן) [משבועתו] וכאותה ששנינו +נדרים סג, ב+ אף הוא יכול להתיר נדרו שלא על פי חכם לומ' הריני כאלו התקבלתי. וכי לא זזו עדים מתוך ידו תמיד וראו שלא פרעו ולא פייסו, ואפי' הודה הוא על עצמו בכך אינו נאמן לשום עצמו רשע וליפסל על פיו כדאיתא במכות +ראה מכות ו, א, ואולי צ"ל: ביבמות כה, ב+ ובסנהדרין +סנהדרין ט, ב, כה, א+ ובכמה דוכתי' +יבמות כה, ב, כתובות יח, ב.+
+קטע זה הביא ב"י חו"מ סי' לז בשם רבינו.+ ובמה שאמרת שהאלמנה טוענת שעדות ההקדש בטלה לפי שהעד האחר אחיו של ר' יעקב והוא נוגע בעדות, ואתה אומ' שאין טענה זו כלום (לפי שאין טענה זו כלום) לפי שאין לר' יעקב בהקדש הזה כלום, בזה אתה צריך להתיישב, והאמת כי טעם נגיעת עדות אין כאן כיון שאין כאן הנאה נכרת לעד עצמו בשעת העדות, ואע"ף שאחרי כן נתן ר' יעקב בכח זה לבתו של אחיו הסמוכה עליו מן ההקדש ההוא, אין פוסלין העדות למפרע, כדתניא עדים החתומים על גט אשה ועל שדה מקח לא חשו חכמים בדבר וכדאי' בפ' אלו טרפות +חולין מד, ב+ ובפ' התקבל +גטין סז, א. ובב"י שם: בפ' התקבל ובפ' אלו טרפות ונכון יותר, כי הלשון נמצא בפרק התקבל+ אבל יש לבעל הדין לחלוק ולומ', נהי דנגיעת עדות אין כאן, עדות קורבה יש כאן, לפי שיש בהקדש לפי עדות זו טובת הנאה גדולה לר' יעקב. ופסקו ר"ח ז"ל וכן רבי' הרמב"ן ז"ל דטובת הנאה ממון +בפירוש דברי רבינו אלה נחלקו הרמ"א והש"ך בחו"מ סי' לז, אם דברי רבינו דוקא למאן דאמר טובת הנאה ממון, או אפילו למאן דאמר אינה ממון ונגיעה דהנאה כל שהיא אף שאינה של ממון פוסלת, ולפי מה שכתב הרשב"א בשו"ת ח"ב, סי' פא - שאף שהנוגע עצמו פסול לעדות גם בנגיעה דשאר הנאה מכל מקום הקרוב לנוגע אינו פסול אלא בנגיעה של ממון -, אולי אין מקום להשגת הש"ך על הרמ"א, ועיין בנתיבות המשפט שם, ביאורים ח, בשם התומים, ואולי לא ראה תשובת הרשב"א.+ ואף לענין מילי דעלמא, וכ"ש לענין עדות שאין לקבל עדות קרוב להנאת קרובו, ובכאן יש לו הנאה לאחיו לחלק ההקדש למי שירצה ואפי' לבניו ובנותיו הסמוכין על שולחנו, ומ"מ אומ' אני שאין ההקדש מפסיד זכותו בכך כדי שתזכה האלמנה ויאבדו העניים, חדא שאפי' תאמ' שבטלה עדות העד לגבי אחיו לא בטלה לגבי העניים ואין אומרין עדות שבטלה מקצתה בטלה כולה +מכות ה, ב+ דהא קי"ל בתרי גופי פלגי' דיבורא +עיין בספר מחנה אפרים, עדות סי' א, שדברי רבינו כאן סותרים למה שכתב בחידושיו למסכת מכות ז, א, שהנכון כדברי הראב"ד וכו', ועיין בדברי רבינו לעיל סי' נב+ וכדאי' בפ' יש נוחלין +בבא בתרא קלד, ב+ ואע"ף שאמרו בירוש' +גטין פ"א, הל' א+ כתב כל נכסיו לשני בני אדם והעדים קרובי' לזה ורחוקים לזה ר' יוחנן אמר מתוך שפסולין לזה פסולין לזה, ופסק רבי' יצחק +הרי"ף, מכות פרק א+ ז"ל ושאר הפוסקים +ראה רמב"ם הלכות עדות פי"ד, הל' ז+ הלכה כר' יוחנן התם בעדות בשטר שכל החתום בעדות אחר, אבל בעדות על פה אינו כן וכמו שכתבו רבותינו בעלי התוספות +לא ידעתי איה מקומו בתוספות, ועיין ברא"ש למכות ז+ ז"ל והוא הנכון בעיני. ועוד דכיון שבעדות הראשון שהעידו בב"ד העידו על ההקדש (התם) [סתם] בלא שום [תנאי], כשחזרו ואמרו במעמד השני על ענין זה של ר' יעקב זו סתירה היא לעדות הראשון, שהרי בעדות הראשון זכו העניים ואי אפשר להפקיע זכותם, ועכשו הם מעידים שיוכל ר' יעקב לחלק כמו שירצה ושיוכל להפקיע ההקדש מעיקרו, אין לך ביטול עדות וסתירה גדולה מזו, וכיון שכן אין מקבלין עדותן דכיון שהגיד שוב אינו חוזר ומגיד כיון שלא העידו תוך כדי דיבור, הלכך עדות העדים קיימת לזכות ההקדש והעניים לקבל מיד האלמנה ארעא ופירי, אבל עדותן על ר' יעקב בטלה. מעתה אין מקום למה ששאלת אם יהא פדיון להקדש זה שהרי זה הקדש גמור ככל ההקדשות שאין רשות לפרנסי' לשנותן כל זמן שלא נשתקע שם הבעלים מהם. וכדאמרינן בערכין +ו, ב+ גבי ישראל שהתנדב נר או מנורה לבית הכנסת. ואע"ף [דאמרינן] בפ"ק דבבא בתרא +ח, ב+ ורשאין בני העיר לעשות קופה תמחוי ותמחוי קופה ולשנותן לכל מה שירצו, דעתי בזה כדברי האומרין דדוקא בהקדש שאינו מסויים כמין קופה ותמחוי.
ולענין מה ששאלת בעסק הקנין הא ודאי בכי האי נאמנין הם וכמו שכתבת ואע"ף שאין צריך לקנין בזה דאמירה כקנין, אע"ף כן [טוב שעשו קנין] ליפות כח ההקדש. ואתה אחי ויקירי הותיק והנבון שלום, וכל קהלכם הקדוש כלל ופרט שלום, וכל אשר להם שלום.
@שו"ת הריטב"א סימן קסח
+חלק מתשובה זו הביא ב"י חו"מ סי' רלה, מחודש ה, בשם רבינו+ תשובה שממנה תבן /תובן/ השאלה. אחי הנכבד והנעלה עמדתי על כתבך והבנתי דבריו, וכלם דברי פי חכם, כי הבת ההיא כיון (שהודת) [שהודה] אביה בחייו שהיא בתו ונהג בה מנהג בת הרי היא בת גמורה +אולי כוונת רבינו בתיבת גמורה אפילו לענין יבום וחליצה. ועיין מחלוקת הרמב"ם והרא"ש בזה בטור אה"ע סי' קנו, ועיין ב"י שם בדעת הרשב"א+ ויורשת נחלה +עיין ברמב"ם וראב"ד נחלות פ"ד, הל' ו+ כאלו היא בת מן הנשואין, וזה פשוט הוא. גם מתנת המטלטלין שנתנה לך מתנה גמורה היא אם היא פקחת ויודעת בטיב משא ומתן כל שהיא משש שנים ולמעלה ל"ש מתנה מועטת לא שנא מתנה מרובה כדאי' בפ' הנזיקי' +גטין נט, א+ ומיהו בשטרי חובות אין מתנתה כלום +משמע, שנתנה לו השטרי חובות עם המטלטלין ופוסק רבינו, שמתנתה במטלטלין מתנה ובשטרי חובות אינה כלום. ואולי יש לפשוט מכאן ספיקו של המשנה למלך הלכות מכירה פ' כט, הל' ו בקטן שנתן קרקע ומטלטלין מי אמרינן מתוך שאין מתנתו מתנה בקרקע הכי נמי במטלטלין או דלמא הא כדאיתה והא כדאיתה+ דהא בעינא אגב או כתיבה ומסירה, וקטן לאו בר הכי +ואין כן דעת הרא"ש בתשובה כלל פא, סי' ט. ובשו"ת הרשב"א ח"ב סי' ריט נסתפק בנדון זה ושם הביא טעמו זה של רבינו: ועוד דשטרות יש להם דין קרקע+ וכמו שכתב הרמבמז"ל בספר קנין +הלכות מכירה פכ"ט, הל' ח+ לענין מתנת המטלטלין שצריך שתהא במשיכה, ודבריו נכונים, ולכך ראוי (לך) שתעשה (ההקצאה) [ההקנאה] לנדונייתה בשטרי (חובות) ותתן לך כל המטלטלין (שצריך שתהא) במשיכה או בהגבהה כדינם, גם תעשה לך מחילה מכל המטלטלין דכל שמתנתה מתנה מחילתה מחילה +אולי יש לסייע מכאן להרב בית מאיר אה"ע סי' קי"ג, שמחילה כמתנה לגבי פעוטות, ולא כהמרדכי, שהשוה מחילה למכירה+ ולענין מה שתפשה (אחותך) [חמותך] מן המטלטלין למזונותיה אפי' תפשה ממון גדול אין יכולין להוציא מידה כדאמרי' בהדיא בפ' אלמנה נזונית +כתובות צו, א+ מעשה בכלתו של ר' שבתאי שתפשה דוסקיא מלאה מעות ולא היה כח בחכמים להוציא מידה. אלא שהר"ם במז"ל פסק +הלכות אישות פי"ח, הל' י+ שכותבי' ב"ד מה שתפשה, ומחלוקת הוא בירוש' +כתובות פי"א, סוף הל' ב+ אם אומרי' (לך) [לה] אחוי מה בידך אם לאו, ולדברי הכל אין מוציאין מידה כלום מכל מה שתפש'. ולענין מה ששאלת אם הוא טוב שתשאל לב"ד שיעמידו לה אפטרפוס, לפי דעתי לא טוב הדבר כי מי שמך לתת (עליך) [עליה] שר ושופט, שהרי לאחר שיהא לה אפטרופא לא תוכל לתת ולמחול כלום כדאמרינן בשלהי' פ' מציאת האשה +כתובות ע, א+ אמ' רפרם ל"ש דפעוטות מקחן מקח וממכרן ממכר אלא כשאין שם אפטרופוס אבל יש שם אפטרופוס אין מקחן מקח ואין ממכרן ממכר. ואע"ף שר"ח ז"ל כתב +כן כתבו התוספות שם, ד"ה אבל, בשמו+ דמתנתן מתנה אפי' במקום אפטרפוס אין דבריו נכונים כלל, ולא הודו לו הר"מ במז"ל +הלכות מכירה פכ"ט, הל' ז+ ושאר המפרשי' ז"ל +וכן כתב המאירי בחידושיו לכתובות ע, א ולגטין נט, א+ מעתה האפטרפוס הזה אפשר שיזיק להבא ואינו מועיל למה שעבר, כי אם הבת הזאת מבת שש שנים ולמעלה והיא פקחת כדבריך הרי מתנתה קיימת, ואם אינה כך גם האפטרפוס לא יוכל לקיים מתנתה, שאין האפטרפוסי' רשאין לחוב בנכסי יתומים כדאי' בפ' השולח גט +ליתה בפ' השולח, אלא בפ' הניזקין, גטין נב, א+ ואם אתה רוצה לפטור עצמך היום או מחר משבועה על מתנתה שנתנה לך תעשה מתנתה ומחילתה לך מן המטלטלי' בפני שלשה, ויעשו לך שטר מעשה ב"ד לראיה +עיין נתיבות המשפט חו"מ סי' רלה, ס"ק יד, שהקשה על רבינו, ועיין בשטה מקובצת לבבא בתרא מ, שכל שמתחילה נעשה לפני עדים כדי שיתקיים הדבר רשאים להעיד בשטר ראיה, דגמרינן מספר המקנה ולא הוי מפי כתבם. ואולי בכך מיושבים דברי רבינו+ ויכתבו בו כי הכירו בה שהיא פקחת וראוייה לתת מתנת מטלטלי' ובזה די לך. זהו הנראה לי בזה.
@שו"ת הריטב"א סימן קסט
תשובה אחרת אשר ממנה תובן השאלה. +תשובה זו הביא ב"י בקצור בחו"מ סי' פז, מחודש יג, בשם רבינו.+ ראיתי דבריך על דבר המחוייב שבועה שהשביעוהו ב"ד שלא בפני בעל דבר [שנפטר בכך], וכבר שמעתי מי שדן כן מרבותי +הרשב"א בתשובה, הביאה ב"י שם, מחודש יב+ מאותה ראיה שכתבת +הרשב"א הביא ראיה מכתובות צג, ב, שאין השלישית יכולה לומר: אף בעלת דין דידי היא וצריכה לישבע לי בפני.+ ואע"ף שאין להשיב מן הדין, האמנם כי הראיה ההיא צריכה לפנים, ואיכא למפרך דשאני התם שאין חיוב השבועה הראשונה שלא נפרעה אלא על הספק +עיין שו"ת מהרי"ו סי' קנד, שנשבע על טענת שמא אין צריך להשבע בפני בעל דין, דהא לא כסיפא ליה.+ וכמי שבא ליפרע מנכסים משועבדים, וכיון שכבר נשבעה על זה בב"ד בפני השניה מה היא צריכה לישבע על זה בפני השלישי', הא ודאי שבועה לאחד שבועה למאה. אבל בכאן כיון דבעינן שבועה בפני בעל דבר שטוענו בריא ויודע האמת כמוהו כי היכי דליכסיף מיניה ואולי שמגלגל עליו דברים אחרים היאך נפטר זה במה שנשבע שלא בפניו ושלא בשום גלגול כיון דאיתיה במתא, זו ודאי צריכה לפנים. ובשם הרב ר' פרץ +בב"י נדפס בטעות: הרי"ף+ ראיתי שהיה חולק על דין זה. ומה שכתבת אחי דלכתחלה יכול בעל דבר לכוף את חברו שישבע במקומו מההיא דאמרי' פרק הכותב +כתובות פה, א+ תיתי ותשתבע במאתין, חששתי שמא דעתך לתפוש דברים כפשוטן שיכול לכתחלה לכופו ללכת עמו למקומו אפי' מעיר לעיר ואנו קבלנו מרבי' הרמב"ן ז"ל וכן הוא (בתוספות) [בתוספותיו] דההיא דרך היה לה לאותו מקום +וכן כתב רבינו בחידושיו שם, וכן הוא בחידושי הרא"ה שם, ומדברי הרא"ש משמע, דבעינן תרתי: יש לו דרך שם וגם בני אותה מתא יודעים את הענין, דבהכי שייך טעם מכספא.+ הא לאו הכי אינו רשאי להטריחה ללכת לעיר אחרת לישבע ואפי' מלוה ללוה +והרמב"ן, בחידושיו שם, סובר, שמלוה ללוה יכול לכופו, ועיין בחידושי המאירי שם.+ שלא אמרו עבד לוה לאיש מלוה +משלי כב, ז+ אלא באומ' נלך לדין לבית הועד +סנהדרין לא, ב+ דליכא הכא דחשיב כותיה +וכן כתב הרמב"ם הלכות סנהדרין פ"ו, הל' ז.+ וכן כתבו הגאוני' ז"ל על הבא בהרשאה ונתחייב המורשה שבועה +עיין טור וב"י חו"מ סי' קכג+ ובהיותי עתה עסוק וטרוד בכמה דברים מדוכה וחלוש מחלי מעיים כבר איני יכול (לאהריך) [להאריך] לך.
@שו"ת הריטב"א סימן קע
שאלה בן גדולים בן נכבדי ארץ, פרח מפרחי כהונה וחכמה, ר' דוד הכהן בן ארטוט. הגיעני כתבך הנעים בשאלותך והיה לפי כדבש למתוק, ואומר אני עליהם שאלת החכם חצי התשובה והנני כותב לך עליהם בקוצר מה שנראה לי, כי לכמוך די בראשי פרקים.
כתבת הא דאמרינן בפ"ק דבבא בתרא +דף ג, ב+ ולא אפקיה לפוריא מתמן וכו' והקשו בתוספו' דהא אמרינן דבתי כנסיות אין ישנין בהן, ותירצו דבבית אחר (מבתי) [מבתים הטפלים לבתי] כנסיות הוא דעיילוה לפורייה ולא בבית הכנסת ממש וכו'.
מה שתירצת דכיון דלצורך בית הכנסת הוא מותר לישן שם דלא גרע מהא דאמרינן +מגילה כח, ב+ חכמים ותלמידיהם מותרי', יפה כוונת, והרבה מהמפרשי' תירצו כן +עיין בהגהות אשרי שם+ ומיהו מה שכתבת על התירוץ (הראשו') שבתוספות דקשיא לך דהא לגביה קאמ', אין הלשון הזה בנוסחאות שלנו, ומיהו כיון דבאחד מבתי בית הכנסת הטפלין לשמושו של בית הכנסת [הוא] דעייליה לפורייה [לא נפקא מינה אי גרסינן דעייליה] להתם או דעייליה לגביה.
@שו"ת הריטב"א סימן קעא
עוד שאלת הא דתנן +בבא בתרא ד, ב+ המקיף את חברו משלש רוחותיו וכו' שפירשוה +רש"י שם, ד"ה אין מחייבין+ בסתם בקעה, כתבת ותמהתי [וכו'], ועם כל זה איני מבין קושיתך על הרמבמז"ל +הלכות שכנים פ"ג, הל' ג+ דהא חורבה בין החורבות שאין אדם משתמש בהם אין לך מקום שלא נהגו לגדור גדול מזה שאין מחייבין אותו לגדור כלל, ולגבי הא כסתם בקעה דאמי ועדיף מינה, ויותר היה לנו להקשות שאפי' גדר המקיף ארבעתם למה יתן לו כלום אלא שיש לומ' דכיון דסתם חורבות נתנו ליבנות כשהם גדורים סביב כדאמרי' +בבא מציעא קא, א, וכל הלשון בכה"י מעומעם, ועיין נמוקי יוסף לבבא בתרא ד, שנראה לתקן כנ"ל+ [ביורד לתוך שדה חבירו שלא ברשות ונטעה, ובשדה העשויה ליטע, ולא מיחה בו בעל השדה דשמין לו וידו על העליונה משום דניחא ליה, הכא נמי דניחא] (ניחא) [ליה] דין הוא שמחייבין אותו (סהדי הנהו) [דסהדי אנן] דמסתמא עומד זה לבנות חרבתו מכאן ואילך, כך יש לפרש לפי שטחו ז"ל.
@שו"ת הריטב"א סימן קעב
עוד כתבת הא דאמרינן בפ' חזקת הבתים +בבא בתרא לח, א+ אין מחזיקין בנכסי בורח, ואוקימנא בבורח מחמת מרדין, ופרש"י ז"ל שבורח מחמת (רחיצת) [רציחת] נפשות וכו'. והוקשה לך שאם הוא בערי מקלט היה לו למחות שאינו ירא שם מגואל הדם, ופירשת מחמת מרדין שמרד במלך וכו'. תיקשי לפירושך דהוה ליה לתלמודא למימ' כאן בבורח מחמת ממון או נפשות וכאן בבורח מחמת מרדין, ואלו תלמודא לא אשכח למחאה בבורח אלא בבורח מחמת ממון +שאינו חושש שירדוף אחריו ולא יוציא מנה על מנה.+ מכלל דכל שאינו מחמת ממון אינו מוחה. וכן בדין שאפי' בערי מקלט אין הרוצח רוצה להתגלו' לגמרי וכדמוכח במס' מכות +דף י, ב.+ וכ"ש (דתלה) [דכולה] סוגיין בזמן הזה +וכן משמע מדברי הרמב"ן בחידושיו לב"ב לח+ שאין דין ערי מקלט.
@שו"ת הריטב"א סימן קעג
עוד כתבת הא דאמרינן בפ' הספינה +בבא בתרא פ, א+ אמ' רב כהנא דבש בכוורת אינו יוצא מידי (מאכלם) [מאכל] לעולם ופרש"י ז"ל +והוא ברשב"ם פירוש ראשון ומכאן מוכח שרש"י פירש מסכת בבא בתרא, אלא שאבד, וכן משמע מדברי התוס' שם, שכתבו: פי' הקונטרס, ואינם נוהגים לומר כן אלא על רש"י, ואלו רשב"ם מזכירים אותו בשמו ועיין לעיל סי' מה הערה /ז'/+ אע"ף שהדבורים אוכלין ממנו אינו יוצא מידי מאכל עד שיקצנו בפי' למאכל דבורים, והקשו עליו בתוספות שאין לך שום דבר שהוא מאכל אדם שיוצא מתורת אוכל עד שיפסל מלאכול לכלב +על פי המשנה טהרות פ"ח, מ"ו. ועיין שיטת הרמב"ם בזה הלכות טומאת אוכלים פ"ב, הל' יד.+ ותירצת פי' רש"י ז"ל דאפשר שכך משמע שאינו יוצא מידי מאכל לעולם עד שיקצנו לדבורים בתחלה קודם שיחול עליו שום /שם/ אוכל דומיא דשתי חלות האמורות בגמ' ע"כ.
גם אני כן כתבתי כדבריך ממש בחדושין שלי +וכן כתב הרמב"ן בחידושיו לבבא בתרא שם /פ, א/, ד"ה דבש+ לתרץ דברי רשיז"ל. ומיהו עדין קשה לי על פירוש זה, דלשון אינו יוצא מידי מאכל לא משמע מסתמא אלא בדבר שכבר חל עליו שם אוכל ואינו יוצא ממנו, ועוד מאי לעולם כיון דאית ליה תקנתא להקצותו לדבורים, והיה לנו לפרש לפי תירוץ זה (דת"ק) [דה"ק] דבש בכוורתו אינו יוצא מידי מאכל לעולם אחר שחל עליו שם אוכל (בעיקר) [מעיקרא כל זמן] שראוי לאוכל כלל, ואין לו תקנה אלא כשהקצהו לדבורים מתחלה שלא חל עליו שם אוכל. ואין לשון רב כהנא הולם זה, [אם] לא שרשיז"ל דינא בעלמא [אשמעינן] דהקצאה מתחלה מהני ליה.
@שו"ת הריטב"א סימן קעד
עוד כתבת שבא מעשה לפניך במי שמכר לחברו סוס סתם +עיין בבא בתרא עח, א+ ונחלקו המוכר והלוקח אם המרכב והמתג היו בכלל המכר אם לאו. ודנת שהן מכורין מן הסתם כיון שסתם סוס עומד לרכיבה,,, (מכאן חסר) +הערת המעתיק הראשון+
@שו"ת הריטב"א סימן קעה
+שאלה ותשובה זו נמצאות בשו"ת הרשב"א ח"א סי' תתקלא והביאה ב"י בקצור בחו"מ סי' קנג, מחודש ו, בשם הרשב"א.+ שאלת ראובן ושמעון היו שכנים וכותל מפסיק ביניהם, והאחד היה סומך על הכותל קורות העליה ומעזיבה, וראשי הקורות באין בראש הכותל ובחוריה, והאחר עד היום לא סמך שם רק ראשי קורות המעזיבה, ועתה נפל הכותל ורוצה שני זה לסמוך בכותל זה תקראות רבות כמו האחר, והאחר מונע אותו. הודיעני הדין עם מי.
תשובה מתוך שאלה זו לא נתבאר מאי זו טענה מונע זה את שכנו לסמוך בכותל כמוהו, אם טוען שאין לו חלק במקום הכותל והאבנים ולפי כך /ולפיכך/ אין לסמוך עליו לפי שאין לו חלק בו, או שטוען שיש לו חלק בכל אלא שלא הורגל והוא לבדו הוחזק לסמוך בו, או שיטעון שאין מכבידין על הכותל אלא בכמות שהיה. ולפי שלא נתבאר זה בשאלה אצטרך להאריך ולכתוב לך דרך קוצר על כל טענה וטענה מאלה. ואומ' אני, אם טענתו שאין לו במקום הכותל כלום אין שומעין לו דכיון דקי"ל +בבא בתרא ב, ב+ היזק ראיה שמיה הזיק סתמ' דמילתא שניהם בנו את הכותל אלא א"כ עשה האחד חזית הראוי לסמוך עליו וכמו ששנינו +שם /ב"ב/ ב, א+ אם רצה כונס לתוך שלו ובונה ועושה לו חזית מבחוץ ולפי' אם נפל הכותל המקום והאבנים [שלו. אבל כאן שאין חזית הרי הוא] של שניהם. ואע"ף שזה סמך בו קורות ותקראות ולא השני אין זו ראיה ואין זה כחזית, שדרך השכנים כן לעתים זה צריך לבנות בנין ועליות וזה אינו צריך עכשו כחברו, ולכשיצטרך בונה, וכ"ש כאן שהיה זה ג"כ סומך בו ראשי קורותיו, ועוד שזה ג"כ בנה עם שכנו עכשו הכותל החדש, כל זה מוכיח שיש לו חלק בכותל כחברו. ואם יטעון שהכותל של שניהם אלא שהוא הורגל לסמוך וחברו לא הורגל, גם טענה זו אין בה ממש, שהוא הוצרך וסמך בו וחברו לא הוצרך עד עתה, ואפי' יטעון שחברו [נתן] לו רשות לטעון ולסמוך בו ולהכביד והוא לא נתן רשות לחברו, אפי' היה כן (ואין) [אין] לו להכביד על כותל זה השני, כי על כותל הראשון נתן לו רשות להכביד ולא על זה, וכשנפל (אחד) [אזד]. ואם יטעון שאין שומעין לחברו להכביד יותר על מה שהיה מכביד על הכותל הראשון וכדגרסי' פ' הבית והעליה +בבא מציעא קיז, ב+ אמ' רב אחא בר אבא משמיה דעולא תחתון שבא לשנות בגויל שומעין לו בגזית אין שומעין לו וכו' עליון שבא לשנות בגזית שומעין לו בגויל אין שומעין לו להגביה אין שומעין לו למעט שומעין לו, דאלמא כל שבא להכביד אין שומעין לו, גם טענה זו בטלה, שדבר זה תלוי במנהג מדינה שבכל מקום שנהגו שלא להקפיד השותפין בזה מותר ותדע לך מדגרסי' בריש פ"ק דבבא בתרא +דף ו, א+ אמ' רב נחמן אפי' אחזיק להודרי אחזיק לכשורי אלא דההיא כשנהגו שלא להקפיד וכן תירץ הראב"ד ז"ל וכן שנינו בתוספת' +בבא מציעא פ' יא+ בית לאחד ועליה לאחר ורצה בעל העליה לבנות דיוטא על גבה מקום שנהגו לעשות שתים ושלש עושה הכל כמנהג המדינה. ואני מוסיף על דבריו ואומ' אני שלא נאמרו דברים הללו שבפ' הבית והעליה ושבתוספת' אלא בבית לא' והעליה לאחר שאין לבעל העליה בבית חלק באבניו ובבניניו אלא שעבוד בלבד שיכול לבנות עליו, וכשם שאין לבעל הבית חלק בעליה כך אין לבעל העליה חלק בבית רק שעבוד בלבד שנשתעבד הבית לעליה שיכול לבנות עליו על גביו, ולפי' למה שנשתעבד נשתעבד, אבל להכביד ולהוסיף על השעבוד אין שומעין לו, אבל שכנים שהמקום והאבנים של שניהם אין זה מדין שעבוד בלבד אלא כל אחד בונה בשלו ובשל חברו שכן נשתתפו ובנו, [ולפיכך כל אחד מהם בונה כמו שירצה ובלבד שלא יכביד כל כך שיתקלקל הבנין לפי ראות הבקיאים בבנינים] +השלמתי משו"ת הרשב"א+ ולפי' בנדון שלפנינו הדין עם השני זה שבא לסמוך גם הוא כשכנו.
@שו"ת הריטב"א סימן קעו
+קיצור תשובה זו הביא ב"י בחו"מ סי' קעו, מחודש מה, בשם רבינו+ שאלה ילמדנו רבי' ראובן שמעון ולוי שותפין, קבלו מעות מיהודה לשתי שנים ע"מ שיתן להם יהודה בשכר טרחם שליש השבח ויטול הוא שני השלישים. ותוך הזמן הנז' נפטר שמעון השותף הנז'. עכשו טוען יהודה ואומ' כשהייתי נותן לכם שליש מכל השבח דוקא כשהיה שמעון חי ונושא ונותן בשותפות וטורח והיה השבח יותר, עכשו שנפטר אין לכם אלא החלק המגיע לשניכם מן השליש. וראובן ולוי טוענין אדרבה יש עליך ליתן לנו יותר, לפי שכשהיינו שלשה היה מתחלק הטורח והמשא לכל אחד ממנו והיה כח בנו לסבלו, עכשו שנפטר תכבד העבודה עלינו וכל הטורח והעמל מוטל על שנינו, וכ"ש שאין לך לפחות לנו ממה שהיית נותן בהיות שמעון חי אם תרצה בזה הרי מוטב, ואם אין הרי שלך לפניך. ויהודה טוען אי אפשי [לקבל] מעותי עד הזמן הקבוע בינינו, ולא אתן לשניכם כאשר בהיותכם שלשה. וראובן ולוי טוענין לאחר שנפטר שמעון נתפרדה חבלה /חבילה/ ונתבטלו התנאים כלם, ועל זה אינו /אנו/ אומרין שאין אנו מוכרחין לקיים השותפו' בכח (התנאי) [התנאים עד הזמן הידוע], על כן ברור לך אחת משתי אלו טול הקרן שלך או לכל הפחות טול שליש מעותיך אותם שהיו חלק שמעון הנפטר שאין אנו רוצים לטרוח בהם בחנם. ע"כ.
תשובה עיינתי בטענו' שבין יהודה בעל העסק וראובן ולוי המתעסקי', ורואה אני דברי ראובן ולוי שהם נכוחים וישרים למוצאי דעת, כי למה יטרחו הם בחלקו של שמעון בחנם. גם מה שטענו שכיון שמת שמעון בטל העסק ובטלו התנאים טענתם טענה, וכן הוא מפורש בתוספתא +איני יודע היכן תוספתא זו, גם באר הגולה בש"ע חו"מ סי' קעו, סעיף ט לא ציין מקומה, והרמב"ם הלכות שלוחין ושותפין פ"ה, הל' יא הביאה בשם הגאונים, אבל הרא"ש בבבא מציעא פ"ט סי' לז כתב: והכי איתא בתוספתא דפרקין המקבל שדה מחבירו וכו' וכן כתב הרמב"ם וכו' ועיין ב"י שם פירוש ברייתא זו בשם תלמידי הרשב"א+ כי אחד מן המתעסקי' שמת בטל העסק, ואף להתעסק בחלקם המגיע להם וליטול שבח לפי חשבון כאשר בתחלה אינו יכול להכריחם כי הזמן שקבעו הוא בהיות כלם משתדלים בו דמזלא דרבים עדיף +כעין הא זו שבבבא מציעא קה, א+ ואינו דומה טרח של שלשה לטרח של שנים, וכן ראיתי למורנו הרב ז"ל דן למעשה בכיוצא בזה משמו של רבי' הרמב"ן ז"ל.
@שו"ת הריטב"א סימן קעז
+קיצור תשובה זו הביא ב"י בחו"מ סי' יב, מחודש י, בשם רבינו.+ שאלת על הא דקי"ל בפ"ק דסנהדרין +דף ו, א+ דפשרה צריכה קנין, אם אין שם קנין אבל אחר שגזרו הפשרנים ביניהם קבל הנתבע גזרתם וקיים בשטר בעדים בלא קנין מה שגזרו הפשרנים אם הוא יכול לחזור בו אם לא.
תשובה זה נראה לי פשוט כי אם השטר שקיים הנתבע הוא עשוי כראוי הן בלשון הודאה הן בלשון חיוב כאותה שבריש פ' הנושא +כתובות קא, ב+ דשוב אינו יכול לחזור בו כי אין אחר החיוב כלום, ועדיפא הא מקנין. ומה שכתב הב"ה ז"ל +בענין פשרה כתב העטור, שאם נתפשר ופרע אינו יכול לחזור בו, ועל זה כתב רבינו, שלאו דוקא פרע אלא הוא הדין אם כתב שטר+ פרעון, לאו דוקא, ואין צריך לפנים.
@שו"ת הריטב"א סימן קעח
+תשובה זו הביא ב"י אה"ע סי' קסה בשם רבינו.+ ואשר שאלת על יבם שנשבע לחלוץ ליבמתו ליום ידוע אם כופין אותו לחלוץ לקיים שבועתו.
תשובה הא ודאי למאן דסבר מרבנן ז"ל דחליצה מעושת /מעושה/ שלא כדין פסולה ואפי' למאן דאמ' מצות חליצה קודמת אף לזה אין כופין +עיין מחלוקת הראשונים בזה בטור וב"י אה"ע שם.+ כי אע"ף שעל השבועה אתה בא לכופו [כיון] שמחמת אותה כפיה חולץ הוא, אותה חליצה מעושת היא ממילא, ולדידי הכין סבירא לי דאין כופין אלא באותן שכופין להוציא בגט כמוכה שחין ודכותיה וכדמשמע בפ' מצות חליצה +יבמות קו, א+ שהושוו גט וחליצה בענין [זה]. ומה שאמרת שיש לו אשה ובנים מ"מ אינו מאותן שכופין, אלא דכל שיש יבם אחר שאין לו אשה בו המצוה יותר ובו משיאין עצה ומבקשין ואע"ף שאינו גדול לדעת מורי הרא"ה ז"ל, אבל לכופו בכך לא מצינן. ומ"מ זה שלא קיים שבועתו מעצמו עונשין אותו על עבריינותו [על] השבועה או מדין שבועת בטוי או מדין שבועת שוא ממה נפשך, דאם תמצא לומ' שזה נשבע לקיים את המצוה הוא למאן דאמ' מצות חליצה קודמת מ"מ הא קי"ל שנשבעין לקיים את המצוה ושבועה חלה כדאי' בפ"ק דנדרים +דף ח, א.+ אלא שאין עליו קרבן ממיעוטא דקרא כדאי' בשבועות +דף כז, א.+ ואם תמצא לומ' דמצות יבום קודמת ונשבע לבטל את המצוה הוא א"כ הוה לה שבועת שוא. אע"ג דלדידי לא חשיב נשבע לבטל את המצוה כיון דבדידיה תלא רחמנא +ואם לא יחפוץ האיש לקחת את יבמתו (דברים כה, ז)+ דוק ותשכח.
@שו"ת הריטב"א סימן קעט
עוד שאלת על אחד שבא בשוגג (בהוראות) [בהוראת] מי שאינו בעל הוראה על אשה שהיא שניה מדברי סופרים וילדה לו ולד ממנו והיא יושבת עמו, והוא אומ' שיתירו לו הקהל לעשות עמה חופה וקדושין כשאר כל אדם כדי להכשיר הולד, (שיגרשנה) [ושיגרשנה] מיד בגט, ואם לאו שישתמדו, אם שומעין לו אם לאו.
תשובה הנראה לי שאין עושין כן, ומוטב שיאבד הוא וכמה כמוהו ולא נעקור אנו בידינו בפרסום אות אחת מדברי סופרים, שאין אנו ערבין לרמאין ולרשעים, ועדיפא הא מההיא דחבר +ערובין לב, ב: רבי סבר, ניחא ליה לחבר דלעביד הוא איסורא קלילא ולא ליעבד עם - הארץ איסורא רבא+ שהבאת לראיה, דאלו הכא הרבים חוטאין וגורמין מכשול לאחרים להחטיאם, דמאן דחזי סבר דשניה דרבנן שריא, ודברי סופרים צריכין חזוק +ראש השנה יט, א; תענית יז, ב; יבמות פה, ב+ יותר משל תורה, וכבר אמרו +בירושלמי ברכות פ"א, הל' ז ובשיר השירים רבה פסוק כי טובים דודיך איתא: מדברי תורה+ ז"ל חביבין עלי דברי סופרים מדברי נבואה וכו' כדאית' בספרי, אלא מכין אותו עד שתצא נפשו +משמע בדעת רבינו, שמכת מרדות על העתיד היא עד שתצא נפשו, ורק על העבר - כפי שייראה לב"ד, ועיין שדי חמד קונדרס /קונטרס/ הכללים אות מם, כלל קפד+ [או] עד שישלחנה, ואם לן [בחטאו] אח"ך הוא לבדו ישא ואנו נקיים מעונו, ואף על הדבור הרע שמוציא מפיו (ראויי לייסרו) [ראוי ליסרו] ולתתו בבית האסורין או בשאר מיני (ייסורין) [יסורין] לפי ראות ב"ד. ע"כ.
@שו"ת הריטב"א סימן קפ
לעיר ואלאדוליד ילמדנו רבי' ויאיר עינינו. איש ואשה התנו תנאי ביניהם בשטר בשעת נשואיהן, וזה לשון התנאי: העידונו על עצמם בקנין שלם מעכשו שם טוב בר אבזכרי בן צור נ"נ וקלארה בת זרחיה ס"ט ועשו תנאי זה ביניהם שיהיה קיים עליהם ועל יורשיהם אחריהם, ומהיום ומעכשו ולאחר פטירתם, ומהיום סלקו עצמם מכל תנאי הקהל בענין ירושה שיש (ליירש) [לירש] לאיש או לאשה או ליורשי האיש או ליורשי האשה אחר פטירתם, שאם ח"ו תפטר קלארה הנז' בלא זרע של קיימא שיחלוק שם טוב הנז' עם יורשיה יורשי כתובתה כל הנכסין והמטלטלין שיהיו (לו) [להם] בעולם, ושירשו השלישית יורשי קלארה הנז' מכל מה שיהיה (לו) [להם] בעולם. ואם ח"ו תפטר קלארה הנז' בשום זרע שישאר משניהם שיחלוק שם טוב הנז' עם אותו זרע כל מה שיהיה (לו) [להם] בעולם שוה בשוה חלק כחלק מיום שתפטר קלארה הנז' עד שמנה ימים, ומהיום ולאחר פטירתה יזכה אותו הזרע שישאר משניהם בכל המחצית שלמה. ואם ח"ו יפטר אותו הזרע שישאר משניהם אחר פטירת קלארה הנז' בלא זרע של קיימא שיירשו יורשי קלארה הנז' הראויים לירש לה כל השלישית כמו שכתוב למעלה, כי כן קבלו עליהם שם טוב וקלארה הנז' בקנין שלם מהיום ומעכשו. ואם ישאר שום זרע לאותו הזרע שיהא משם טוב הנז' [יירשו הם המחצית שלמה. ובקיום תנאים אלה סלקה עצמה קלארא הנז' מהנדוניא] ומהכתובה ומכל תנאי הכתובה ומכל תנאי הקהל כפי הנז'. ואם ח"ו יפטר שם טוב הנז' בחיי קלארה הנז' וישאר זרע של קיימא משניהם שיחלוק אותו הזרע עם קלארה הנז' כל הנכסים שיהיו לה ולשם טוב הנז' חלק כחלק שוה בשוה, ולא יהיה רשות לאותו הזרע הנשאר משניהם ליטול ולא לירש יותר מן המחצית כפי הנזכר, ובאותו המחצית סלק שם טוב הנז' לאותו הזרע הנשאר משניהם מעל קלארה הנז'. ואם ח"ו יפטר אותו הזרע בלא זרע של קיימא קבלה על עצמה קלארה הנז' שיזכו יורשי בעלה שם טוב הנז' באותו המחצית שיהיה ראוי לירש לאותו הזרע שיהיה נשאר משניהם. וכמו כן קבלה על עצמה קלארה הנז' שאם ח"ו יפטר שם טוב הנז' בחיי קלארה בלא זרע של קיימא ממנה שיירשו יורשי שם טוב הנז' השתי שלישיות מכל אשר יהיה לה ולשם טוב הנז' כפי הנז'. וכל מה שכתבו בתנאי זה קבלו עליהם שם טוב וקלארה הנז' בקנין שלם מהיום ומעכשו בלא שום אסמכתא כלל. ואם יעכב שם טוב הנז' או יורשיו אחריו מלהשלים כפי הנז' שיפרע אלף זהובים מהגירא לקלארה הנז' או ליורשיה בלי איחור בעולם [אלא] מיד. ואם תעכב קלארה הנז' או יורשיה אחריה מלהשלים כפי הנז' שתפרע אלף זהובים ממטבע התיגר לשם טוב או ליורשיו מיד בלי איחור בעולם, באחריות על שם טוב ועל קלארה הנז' ועל יורשיהם אחריהם ועל כל נכסיהם מקרקעי ומטלטלי מטלטלי אגב מקרקעי שקנו ושיקנו כתקון חז"ל דלא כאסמכתא וטופסי דשטרי. ע"כ לשון התנאי. ושם טוב הנז' נפטר והניח בן זכר ובת נשואה, ובעל בתו בא ותבע לחמותו קלארה הנז' (שיתן) [שתתן] לו חלק בנכסי חמיו (ושם) [שם] טוב הנז', שבכח זה התנאי יש לאשתו לירש בנכסי אביה עם אחיה. ומורשה קלארה הנז' השיב התנאי אינו כלום שהיה מקנה לדבר שלא בא לעולם +בבא בתרא קמא, ב+ וחתן שם טוב הנז' הראה תקנה אחת וזהו טופסה: נסתכמה דעת קהל ולאדוליד ומנהיגיו הברורים שנבררו במאמ' רבי' טודרוס הלוי +כתב הרב חיד"א בשם הגדולים, שהוא בן אחיו של הרמ"ה ונפטר בשנת מ"ג לאלף הששי+ הנז' נר"ו ועשו תנאי זה ביניהם והחרימו עליו חרם גמור וחמור להיות קיים מיום חתימתו עד תשלום חמשים שנה, שכשתמות האשה בחיי בעלה ותעזב בן או בנים ממנו שיירשו הבנים מחצית כל הנכסים והאב המחצית האחרת, ואם תהיה לבן אחות מאותה האם שמתה שאותה אחות לא היתה נשואה והיא בחזקת בתולה שתטול ותירש גם היא במחצית הנכסים הראויים לבן כמו חלק הבן שוה בשוה +כנראה, שהיו הבנות נזקקות לחוקי העמים, ועשו תקנה זו לגדור פרצה שתוכלנה מעתה לקבל חלקן שמעניק להן החוק באותו הזמן בהיתר בכוח התקנה, ואף לא נמנעו מלכתוב: ותירש.+ ואם נתחייב אביה או אמה לתת לה בנדוניא שום דבר שיחשבו על אותה נדוניא ויראו כמה הוא הסכום ותטול היא חלקה כמו כן, בלבד שתחשוב על אותה נדוניא. ואם יפטר אביה או אמה בעודה שהיא ארוסה [וכו']. ואם יפטר הבעל בחיי אשתו ויעזב זרע של קיימא ממנה שיירש אותו הזרע שתי שלישיות מכל הנכסים והאלמנה חלק השלישי, והזכרים קודמין לנקבות בכל הירושות, אלא אם היתה הנקבה בחזקת בתולה כמו שנז' לעיל שתטול חלקה בכלל הבנים כפי הנז' לעיל. ואם יפטר האיש בחיי אשתו בלא זרע של קיימא ממנה שתטול אשתו מחצית הנכסים בשביל שטרי כתובתה ומתנתה, והמחצית האחרת ירשו אותה יורשי הבעל הראויים לירושתו. ואם תפטר האשה בחיי בעלה בלא זרע של קיימא ממנו שיתן בעלה ליורשיה הראויים (לירושתו) [לירושתה] ממשפחת בית אביה שלישית כל הנכסים שיהיו לה ולבעלה כל השלישית שלימה, ובעלה יטול השתי (שלישות) [שלישיות] האחרות. ותנאי זה יתקיים בכל האנשים והנשים שאין ביניהם תנאי כתוב וחתום באיזה ענין ירש כל אחד מהם ויזכה בנכסיהם אחר פטירת חברו. אבל בכל מקום שיעשו תנאי האיש ואשתו בין מן האירוסין בין מן הנשואין שאם יפטר אחד מהם שיזכו יורשי האיש או האשה כך וכך, אותו התנאי שעשו עד הנה או שיעשו מכאן ואילך יתקיים, הכל לפי התנאי הנעשה ביניהם, (על) [ועל] פי אותו תנאי המפורסם יתנהג ולא על פי תנאי זה, כי כח תנאי זה ותוקפו יתקיים קיום גמור בכל האנשים והנשים שאין תנאי ביניהם כתוב בשעת האירוסין או בשעת הנשואין. ודין הנחלות וזכות היורשים לאנשים ולנשים ככל הנז' לעיל הוא הדין לכל האנשים והנשים שנכתבו שטרי כתובתן בולאדוליד להם ולזרעם וליורשיהם אחריהם אע"ף שלא ידורו בעיר תורה ומשפט אחד יהיה להם. וכל מי שיערער ויעכב מלתת החלוקה והירושה לכל הראויי' לזכות בה כפי הנז' מיד שיתבענה הראוי להיות זוכה בה, יפרע המעכב עשרה זהובים מן המטבע החדש השחור בכל יום שיתעכב מלתת הנכסים לחלקם כפי הנז' כל [זמן] עמדו במרדו עד שלשים יום, חמשה זהובים לשלטון העיר, והחמשה לראוי לאותה הירושה ולאותה החלוקה, ויכופו הדיינים שבאותו דור למעכב מלתת החלוקה עד עשותו ועד הקימו בלי עלילה וערמה ככל הנז' לעיל בין איש בין אשה, לבלתי סור ממצות ב"ד ימין ושמאל. ובכלל ההסכמה הזאת שאם ירצה הבעל לתת מנכסיו שום דבר או שום מתנה לאחר פטירתו שיהיה לו רשות לתת חלק אחד מעשרים מכל הנכסים (וחלק) [המותר על חלק] אחד מעשרים [יחולק] על זה הסדר +מענינת תקנה זו, שאף הגבילו בה את זכותו של המצוה, כמה חלקים רשאי הוא לצוות, כדי שלא להערים על תקנתם.+ וצואה כזאת תתקיים מכלל כל הנכסים מחלק האלמנה והיתומים או מחלק האלמנה ויורשיו אם לא יניח בנים. אבל אם ירצה הבעל לצוות לתת מנכסיו יותר מחלק אחד מכל עשרים יתקיים אותו המותר (מחלק המותר) מחלק הראוי ליורשי הבעל. ואם ירצה הבעל לתת כל נכסיו לאשתו כדי שיהיו כל הנכסים שמורים לזרע של שניהם או אם תרצה האשה כמו כן להניח לבעלה כל הנכסים להיות למשמרת לזרעם הרשות בידם אם יהיה להם זרע, אבל אם לא יהיה להם זרע לא יהיה רשאי אחד מהם לעקור הירושה ממקומה הנז'. ובכלל התנאי שכשיפטר לבית עולמו בין איש בין אשה ויניחו יורשים קטנים ב"ד של אותו הדור יהיו נזהרים מיד לדרוש ולחקור כל הנכסים שהניח המת מורישם תכף לקבורתו, (להעמיד) [ולהעמיד] אותם על נכון הם או האפטרפוס שיעמידו. ואם [מישהו] יעכב מלתת הנכסים לחלוק על פי ב"ד שיפרע הקנס הכתוב לעיל, שב"ד הוא אביהם של יתומים. וכל הכתוב בתנאי זה נסתכמו בהסכמה אחת דעת אחד לקיים הכל עליהם ועל זרעם,,, (מכאן חסר +הערת המעתיק הראשון.+) תשובה +תשובה זו הביאה ר' אברהם בן חנניה מונסון בתשובותיו עמוד /סח/ (כתה"י בידי ידידי ר' אברהם שישא, באנגליא) ושם כתב: ומשכחנא מרגניתא וסייעתא דשמיא בתשובות הריטב"א ז"ל שנשאל על מי שהתנה עם אשתו וכו', ושם העתיק קטע גדול מדברי רבינו אלה.+ עיינתי בשאלה זו, והנראה לי כי מה שהשיב חתן שם טוב על מה שטענה קלארה שהתנאי אינו כלום לפי שהוא לדבר שאינו בעולם שהתקנה העשויה לקהל מקיימת התנאי הנז', שזה אינו, כי אין התקנה עושה שום קיום אלא על הסומכין בתקנתם, ולא על המוציאין עצמן מן התקנה ועושים תנאים אחרים, שהרי כתוב בתקנה בפי' שכל שעשו או שיעשו תנאי ביניהם שאינם בכלל התקנה אלא שיתקיים לפי התנאי הנעשה ביניהם ושיתנהגו כפי תנאם לא כפי התנאי הזה, וכח תנאי זה ותוקפו יתקיים בכל אותם שאין תנאי ביניהם. ע"כ. מעתה כל מה שקנסו בתקנה והחרימו ונדו וכל תוקף שעשו אינו [אלא] על אותן שסמוכין בתנאיהם על התקנה, וזה ברור. ועושי תנאי זה כבר הוציאו עצמם מכל תקנת הקהל. ומיהו מה שטענה האשה קלארה שהתנאי שעשתה עם בעלה אינו כלום ואין תקנת (קהל מנהגם) [הקהל ומנהגם] מועיל בזה כלום לפי שהתנאי למי שאינו בעולם, איני רואה דבריה בזה, שאם כן נתת רוב אנשי ספרד טועים, כי רובם נהגו ונוהגים בתנאים כיוצא באלו ועושין אותן שרירין וקיימין במקום כמה חכמים, ובקטלוניא נוהגין לעשות הבעל בשעת נשואין מתנה לולדות שתלד האשה מתנה שקורין אותה שיור, ונוהגין בה ודנין על פיה, ויש להם סמך על מה שאמרו בירוש' דפ' נערה שנתפתתה +כתובות פ"ד, הל' יא, ורבינו קיצר לשון הירושלמי, ואולי כך היתה נוסחתו+ אמתני' דלא כתב לה בנין דכרין וכו' חייב מפני שהוא תנאי ב"ד א"ר זעירא קל הוא שהקלו בכתובתה שבכל מקום אין אדם מזכה אלא בכתב וכאן אפי' בדברי' ובכל מקום אין אדם מזכה אלא למי שהוא בעולם וכאן אפי' למי שאינו בעולם. ע"כ. ושם בירוש' מוכיח +פ"ד, הל' ח במעשה דהלל הזקן+ שתנאים כאלו שנהגו והורגלו (בשם) [בהם] ההדיוטות דנין בהם כאלו הוא תנאי ב"ד, כי כללו לנו עם אותן שמנו בפ' המקבל +בבא מציעא קד, א+ ר' מאיר דורש לשון הדיוטות וכו', לומ' שאפי' זה דנין בו כתנאי ב"ד חשוב כיון שהורגלו בכך, וכן היא בתוספתא +תוספתא כתובות פ"ד, הל' ט אותו מעשה דהלל+ באותו פרק. ומיהו בר מן כל דין אין (בתנאי כאלו) [בתנאים אלו] שבנדון הזה [שום] הקנאה (שתקנה) [שמקנה] האשה למי שאינו בעולם, אלא תנאין בעלמא הם מתנין ביניהם שתהא האשה מסתלקת מזכות כתובתה ומתנתה במחצית ההיא, וכאלו מוחלת שטר זכותה מעתה, והוא מתחייב ונותן לה על מנת שלא תגבה אלא כך, וכיון שעל תנאי זה נתן לה וקבלה עליה אין כאן (תקנה) [מקנה] למי שלא בא לעולם, אלא היא מסתלקת בכך כאלו לא זכתה בשאר, וממונא ממילא אתיא לבעל וליורשיו, וזה דומה למה שאמרו +כתובות פג, א+ גבי הכותב לאשתו דין ודברים אין לי בנכסיך בכותב לה בעודה ארוסה קודם שיגמר נשואיהם, ואפי' במתנה עליה שלא יירשנה דמהני ואפי' למאן דאמ' ירושת הבעל דאורייתא לדעת רבותי' ז"ל +כן דעת הראב"ד והרשב"א, אבל הרמב"ם סובר, שירושת הבעל דרבנן, כמו שכתב בהלכות אישות פי"ב, הל' ג+ ופי' הטעם משום דנחלה הבאה לו לאדם ממקום אחר אדם מתנה עליה שלא יירשנה, לומ' שאין זה כאומ' מה שאירש מאבא מכור לך שלא אמ' כלום +בבא מציעא טז, א+ כי זה אינו מקנה כלום אלא שהוא מסתלק שלא יזכה בדברים ההם ותנאו קיים, וכן מה שאמרו בירוש' +לשון זה כמו שהוא ליתיה לפנינו בירושלמי, והענין נמצא בכתובות פ"ט, סוף הל' א ובבבא בתרא פ"ח, סוף הל' ה+ אלין דכתבין אי מיתת בלא בנים תהדר פורנא לבי נשא תנאי ממון הוא וקיים, מן הטעם הזה הוא ואפי' לרבנן דפליגי עליה דרשב"ג ובכותב לה מן הארוסין או בשעת הנשואין ומטעם סלוק, ואף זה כיוצא בו. וכן מוכיח בירוש' דפ' הכותב +כתובות פ"ט, הל' א+ דאמרי' התם אמתני' [ר' יוחנן] בשם ר' ינאי (בשם) [בשלא כנס] אבל אם כנס אין [אדם] מאבד זכותו [בלשון] הזה. ואותבי' ממתני' דמי שהיה /נשוי/ שתי נשים ומכר את שדהו וכתבה הראשונה ללוקח דין ודברים וכו', ופריק שכן כותבת לו כל ערר שיש לו בשדה זו לא יהא לי עמך כלום, כלומ' דמדין סלוק ומחילה הוא דמהני. גם מה שכתוב בטענות שאפי' תנאי ב"ד אינו מועיל להעביר נחלה מבן לבת, אע"ף שאין זה מעין הנדון שלפנינו לפי מה שכתבתי שאין התנאין האלו באין אלא שתסתלק האשה במחצית הנכסים ושאר הנכסים ממילא (בן הזרע) [הן לזרע], אעפ"כ להגדיל תורה אני אומ' (כן) [כי] (תצטרך) [נצטרך] לומ' שיש הפרש בין העברת מקצת נחלה מבן לבת מהעברת שאר נחלות של תורה לגמרי מן היורש /לזר/ (לזהה) [לזהר] גמור, שהרי בפ' האשה רבה +יבמות פט, ב+ כדשקלינן וטרינן בב"ד מתנין לעקור דבר מן התורה (והאמרינן) [אמרינן] ואין ב"ד מתנין לעקור דבר מן התורה והתנן מאימתי הבעל יורש את אשתו קטנה וכו' עד והא הכא דמדאוריתא אב ירית ואמו' רבנן דירית בעל, אלמא ב"ד מתנין לעקור דבר מן התורה, ופרקי' הפקר ב"ד הפקר כדר' יצחק. הרי שהועיל טעם הפקר ב"ד להעביר נחלה מן האב שהוא יורש דאוריתא ולתת כל הנחלה לבעל שהוא זר גמור מן התורה, וגם בפ' יש נוחלי' +בבא בתרא קטו, ב+ אמרו כל האומ' תירש הבת עם בת הבן לא אמ' כלום מפני שהוא מעשה צדוקין, (ואפי') [והפי'] המחוור יותר שם לרבותי' ז"ל דנקט נשיא שבישראל לפי שיש לו כח להפקיר ממון, ודוקא מפני שהוא מעשה צדוקי' הא לאו הכי מהני תנאי והפקרו של נשיא להעביר קצת נחלה מן הבן לבת. וכן [מוכח] במה שהתנו על בנימין ומנין לנו לחלק בין העברות אלו להעברת קצת נחלה מן הבן לבת כיון דהא והא העברה דאוריתא, הא ודאי זו צריכה רבה. ומיהו מה שכתוב בטענות (טוען) [הטוען של] קלארה שאין ב"ד עושין [תקנת הפקעת] ממון אלא לעשות שום גדר וסייג, זה אמת הוא, וכן כתב הרמבמז"ל +הלכות סנהדרין פרק כד, הל' ו והלכות ממרים פ"ב ועיין תקון עולם למהרש"ם שבדרון+ והרבה מן הגדולי' ז"ל, וגם הדעת מכרעת כן +אולי יש ללמוד מדברי רבינו, שגם בעניני ממון אין הפקר בית דין הפקר אלא לעשות גדר וסייג. וכן משמע מפרש"י גטין לו, ב ד"ה רבא אמר, אבל מדברי הרא"ש בשו"ת כלל נה, סי' ו והמאירי יבמות פט, ב והרשב"א בשו"ת ח"ג, סי' נד משמע, שהפקר בית דין הפקר אפילו לכל צורך אחר ולא לגדר וסייג+ ואע"ף שיש מקום קצת להשיב על זה מההיא סוגיא דפ' האשה רבה +יבמות צ, ב+ דלבתר דאותיבו מההיא ירושה ופריקו הפקר ב"ד הפקר הדר אותיבו מאידך מתנייתא ותירצואמסקנא עלייהו מיגדר מילתא שאני, דש"מ דלגבי ממון דשייך הפקר ב"ד בלא מיגדר מילתא נמי היא, אלא שבדרך אמרי אין זו קשיא אף לפי גירסא זו, וכ"ש לגרסא שגורסין שם אלא מיגדר מילתא שאני, שאין החלוק שם אלא דגבי ממונא מתקנין אפי' לדורות ובאידך לא מתקנינן אלא למיגדר מילתא לפי שעה, כההיא דמיתו מאליה' בהר הכרמל וכמו שפי' שם גדולי רבותי' ז"ל ורבותי נ"ר. ועם כל זה כל אלו התקנות שנהגו העולם בכתובות משום גדר וסייג שלא יבדלו מן הנשואין נוהגין בהם. ומיהו מה שכתו' בשאלה זו שאפי' יהיה התנאי קיים אין לתת לבנות במקום בן שום זכות בזה ויש לנו לדון כי לא נתכוון בזרע ההוא אלא בזרע הראוי לירש, לפי קוצר דעתי טענה נכונה היא והראיה שאמרו בפ' מי שמת +בבא בתרא קמג, ב+ נכונה היא, וזכורני שכבר דנתי +תשובה זו, שעליה רומז רבינו, נדפסה לעיל סי' קמד+ כיוצא בזה בפני מורי הרב זלה"ה על אחד שכתב בצואתו שהוא נותן כך וכך ליתומי בנו והיו שם בן ובת ודנתי מההיא דפ' מי שמת שלא נתן אלא לבן, ואף זה כיוצא בו, דדחקינן לישנא לאוקומי נחלה בדוכתא. וכ"ש בזו שאין התנאי שבין הבעל והאשה אלא לסלק לאשה במחצית הנכסים והשאר שישאר לזרע כדינו והם (יסלקו) [יחלקו] כדינם, כי הדין הזה אינו בין הבת והאשה אלא בין הבן והאשה. ולא עוד אלא אפי' יהא הדבר כאן ספק אם נתכוון גם לבת יש לנו לומ' דהוי הבן ודאי והבת ספק דאין ספק מוציא מידי ודאי כההיא דפ' החולץ +יבמות לח, א+ כנ"ל. והאל ברחמיו יורנו וידרכנו בדרך האמת. אמן אמן.
@שו"ת הריטב"א סימן קפא
לב"ד שברושקה. עמדתי על שאלתכם בעסק ראובן ושמעון שהיתה תביעה ביניהם, וביררו להם ב"ד בעיר לדון עליהם, ונתחייבו בקנין לעשות כל מה שידונו ביניהם. ואחר שטענו בפניהם ודנו אותו ב"ד ביניהם וראה שמעון שנתחייב בדינם אמ' שאינו רוצה לעמוד בדינם אלא לילך אחר ב"ד יפה, וטוען כי הרשות בידו לפי שעדיין לא סיים טענותיו ולא זכר בדין שנסתלקו טענותיו, וגם תמיד היה טוען ביניהם שהיה רוצה לילך אחר ב"ד יפה. ועוד כי בעל דינו לא תבע ממנו עדין אלא מקצת תביעתו, והוא לא נתחייב לדון בפני אלו אלא על התביעה [כולה]. ותובע גם כן כי הב"ד (אומ') [אמרו] כי (כשפסקו) [כשיפסקו] דין זה על דעת אחד מגדולי הדור [יפסקו] ותובע מהם שישלחו לו אם הוא מסכים לדינם, כי הוא טוען שחייבוהו שלא כדין. וראובן משיב דכיון שקבלו עליהם ב"ד ודנו ביניהם יש לשמעון לקיים מה שדנו ביניהם ואח"ך אם יביא [ראיה] לסתור את דינם יסתור. זהו תרף שאלתכם.
תשובה דברים ברורי' אני רואה כאן, שכיון שקבל שמעון לדון על פי אותו ב"ד שבעירו שחייב הוא לעמוד בדינם, שאפי' לא קבל עליו כלל כופין אותו לדון בעירו אם יש שם ב"ד ראוי לדון דיני ממונות, שאין (התובע) [הנתבע] יכול לומ' נלך לב"ד הגדול, וכ"ש כשקנו מידו לדון כאן שאינו ראוי לומ' כן ואפי' קודם גמר דין, וכ"ש לאחר גמר דין שחייב לעמוד בדינם. ולפי דעת גדולי רבותי' ז"ל +כתב הב"י בחו"מ סי' יד, שכן דעת ר"ת והרמב"ן והרשב"א והראב"ד והר"י והר"ן וכן נראה מלשון הרמב"ם בהלכות סנהדרין פ"ו+ אין להם לכתוב לו כלל מאי זה טעם דנוהו, שלא נאמ' זה אלא במי שכפאוהו לדון בעירו כדאי' בהדיא בפ' זה בורר +סנהדרין לא, ב. וכן כתבו התוספות שם ד"ה ואם.+ אבל במי שקבל עליו לדון בעירו אין להם לכתוב לו כלום, אלא הוא ילך ויודיע דינו לב"ד הגדול. ובין כך ובין כך מחייבין אותו לעשות מה שדנו עליו ב"ד זה. מיהו בד"א בסתם, אבל אם הכירו ב"ד שטעו בדינם אין להם לעשות כדינם ולהוציא ממון ממנו שלא כדין, דהא יכול למימר כי (קבליך) [קבלתך] אדעתא דדינת לי דין תורה, וזה ברור. ומה שטען שמעון שלא קבל עליו לדון כאן על קצת התביעה אלא (בכלה) [בכולה] אין ממש בדבריו שיש בכלל מאתים מנה, וכיון שקבל עליו בכל התביעה כ"ש על (מקצתו) [מקצתה] זהו הנראה לי בזה.
@שו"ת הריטב"א סימן קפב
+תשובה זו הביאה ב"י בחו"מ סי' קמב בשם הרשב"א+ שאלה [לאה] היו לה שני שלישי מקום בבית הכנסת של נשים שקנאתן מרחל, ורחל קנאתן מיעקב ושמעון אחים. לימים רבים מתה לאה והניחה (בין) [בן] קטן בן שש שנים, והורישתו אותן [שני] שלישי המקום. לימים עמד ראובן אחי יעקב ושמעון הנז' וערער על המקום (עודנו) [בעודנו] תחת יד הקטן הנז', ואמ' המקום כלו שלי (שנתתו) [שנתנתו] לי שרה אמי בשטר זה כשלשים שנה, והוציא שטר מתנה כראוי, גם הראה שטר ערעור שערער על המקום בהיותו תחת יד רחל, וזמן ערעור זה יותר מעשרים שנה. עוד ערער עליו בהיותו ביד לאה עתה [יש] יותר (יש) משמונה שנים. השיבו קרובי הקטן שאין מעמידין אפטרופא על כיוצא בזה לתינוק לדון ולחייב. ועוד כי לא נתברר שהיה אותו המקום לאמך ושמא מה שאינו שלה (נתן) [נתנה] לך. ויעקב ושמעון האחים שמכרוהו לרחל אומרין שהיה מאביהם ולא משרה אמם. ואנו ב"ד נשאנו ונתננו בדבר, יש ממנו אומרין שהדין עם קרובי הקטן שאין נזקקין להעמיד אפטרופא לקטן אלא לאומ' תנו מנה לפלו' או תנו שדה לפלו' בין מנה זו בין מנה סתם בין שדה זו בין שדה סתם או לנמצאת שדה שאינה שלהם ולתינוק שתקף בעבדיו וירד לתוך שדה חברו כדאי' בפ' הגוזל בתרא +בבא קמא קיב, ב+ והאחרי' אומרי' שמעמידין אפטרופא בענין זה הואיל וטוען שדבר גזל קנתה אמו. ומביאין ראיה מדברי הרמב"ם ז"ל שכתב בה' מלוה ולוה +פרק יב, הל' ו+ נמצאת שדה שאינה שלהם ב"ד נזקקין ומעמידין להם אפטרפוס לטעון ולדון ואם נמצאת גזולה מחזירין אותה לבעליה. הודיענו הדין עם מי.
תשובה תחלה אשיבכם על עיקר הדין כאשר הראוני מן השמים, ואומר, כי דבר ברור הוא שאין (זה) שום נתבע נזקק להשיב על התובע עד שיברר שהוא בעל דינו +וכן נראה דעת הרמב"ם בהלכות טוען ונטען פ"ו, הל' א. ועיין טור חו"מ ריש סי' עה.+ שלא כל הטוען שדה זו של אבי היתה הודיעני מה אתה עושה בתוכה נזקקין לו, אלא (לנתבע) [הנתבע] משיבו ברר תביעתך שהיתה של אביך, (ועוד) [ועד] שתברר איני נזקק להשיב דלאו בעל דברים דידי את. גם ראובן זה שלא בירר שהיה מקום זה לאמו אין נזקקין לטענתו. ואם נתברר שהיתה אמו יושבת בו בבית הכנסת גם זה אינו (בבירור) [בירור], כי כל הנכסים שהיא משתמשת בהם בחיי בעלה בחזקת בעלה הם עד שתביא ראיה שנפלו לה (נכסים) מבית אביה וכיוצא בזה כדאי' בפ' חזקת +בבא בתרא נא, א+ ואפי' קנתה נכסים מבעלה במעות טמונים לא קנתה כדאי' התם, וישארו המעות ביד הבעל כדברי קצת גדולי המורים ז"ל +כן כתב הטור אה"ע סי' פו בשם ר"ש, ועיין לעיל סי' קכו.+ כ"ש כאן. ואפילו הביא ראובן זה ראיה שאותו מקום נפל לאמו שרה בירושה מבית אביה, אפי' הכי אם עמד יום אחד בחזקתו של יעקב או של שמעון כגון (שישבו) [שישבה] שם אפי' יום אחד אשתו של אחד מהם ושלא היו סמוכין על שולחן שרה אמם ואח"ך מכרוהו לרחל ועמד ביד רחל עד תשלום שלש שנים שהם שני חזקה, אם לאחר כן נתנתו שרה לראובן זה אין לראובן בו כלום שהרי קדמה חזקה למתנתה שהיא כמחאה. אבל אם קדמה המתנה לשני החזקה לא, וכאותה שאמרו בריש פ' חזקת +בבא בתרא ל, ב, וכנראה שרבינו כתב את הלשון על - פי זכרונו+ ההוא דאמ' ליה לחבריה מאי בעית בהאי ארעא א"ל מפלניא זבנתי' ואכליתה שני חזקה (תלת שנין), אמ' ליה והא נקיטנא שטרא דזבינא ליה מיניה הא ארבע שנין, א"ל מי סברת שני חזקה תלת שנין קאמינא [שני חזקה טובא קאמינא] אמ' רבא (דינא קאמ' ליה) [עבידי אינשי דקרו לשני טובא שני חזקה]. והני מילי דאכלה שבע [דקדים חזקה דהאי לשטרא דהך]. אבל שית אין לך מחאה גדולה מזו. והוצרכתי לכתוב כל זה לפי שלא (ביררתים) [ביררתם] לי אם קדמה המתנה למכירה אם לאו, גם לא ביררתם לי מחאתו של ראובן זה אם קדמה לחזקה או לא, ועל כן אצטרך להרחיב הדיבור ולסדר את הדין על הצדדין שאפשר שהיה הענין. דעו שאם החזיקו במקום הישיבה יעקב ושמעו' או רחל או בין (כלם) [כולם] שני חזקה קודם שמיחה ראובן, כיון שלקחתו רחל בשטר אין במחאתו שעשה לאחר מכן ולא כלום, שאני אומ' אולי קנאוהו יעקב ושמעון מראובן זה, או שמא רחל קנאתו ממנו דטוענין ליתום הזה, לפי שאמו לקחתו וטוענין ללוקח +שם /ב"ב/ כג, א, גטין נח, ב+ ואפי' מיחה ביעקב [ובשמעון] וברחל בסוף כל שלש ושלש ואח"ך החזיקה בו לאה יום אחד ואח"ך ירשו התינוק הזה מלאה אמו והחזיק בו תשלום שני חזקה טוענין לו שמא אמו קנתה אותו [גם] מראובן דטוענין ליורשי', ואע"ף שמיחה בראשונים היה לו למחות באחרונים כדי שלא יטענו שהם לקחוהו ממנו, שאע"ף שיצא שטר שלאה אמו של זה קנאתו מרחל וכבר מיחה זה ברחל כדינו בסוף כל שלש, שמא לאחר מכן מכרו ללאה ולאה גם היא קנתה אותו מרחל משום דעביד איניש דזבין דיניה, כדאמרינן בפ' חזקת +בבא בתרא ל, ב+ ההוא דאמ' ליה לחבריה מאי בעית בהאי ארעא, א"ל מפלניא זבנתיה ואכליתה שני חזקה, א"ל [פלניא גזלנא הוא, א"ל] והא אית לי סהדי דאתית לאורתא גבאי ואמרת לי זבנה לי, אמ' ליה אמינא איזבון דינאי אמ' [רבא] (רבה דינא קאמ' ליה דעביד) [עביד] איניש דזבין דיניה. ומה שיעקב ושמעון טוענין שהיה מאביהם יש בו קצת חיוב ליתום, שאלו כן ראובן אחיהם יש לו חלק בו מצד ירושתו אם הוא אחיהם מצד האב, אבל אנו טוענים בשביל היתום שמא כולם מכרוהו לרחל שמכרתו (לאמם) [לאמו] שאפי' הודת רחל שלא קנאתו גם (לראובן) [מראובן] אינה נאמנת, שלא כל הימנה לאבד זכותה של לאה שלקחתו, ולא של היתום (שירשתו) [שירשו] מאמו וכן שנינו בתוספתא +לא מצאתי תוספתא בלשון זה ובתוספתא בבא בתרא פ"ב, הל' א, איתא: הלוקח מחמת הלוקח אף על פי שהלוקח הראשון אומר גזילה הוא בידי לא כל הימנו לאבד זכותו של זה+ ראובן שלקח שדה משמעון ואמ' שמעון שהיא גזולה בידו לא כל הימנו לאבד זכותו של ראובן.
@שו"ת הריטב"א סימן קפג
+גם תשובה זו איתא בשו"ת הרשב"א ח"ה סי' קלט, והביאה ב"י בחו"מ סוף סי' לה בשם הרשב"א. אך לי נראה, כי בטעות יחסו אותה להרשב"א וכפי שכתבתי במבוא, נאמן עלי אוסף זה, כיון שבנו של רבינו הוא שאספו ולקטו. והרי מרן הב"י בעצמו הביא חלק ממנה בחו"מ סי' קמו בשםרבנו.+ ולענין שני חלקי מקום (בית) הישיבה של בית הכנסת שנתנה חנה לבנה שמואל וכלל כל אותו הענין אשר כתבתם, כבר נשאלתי עליו עכשו מב"ד שבעירכם והשבתי להם כאשר הראוני מן השמים לפי מה שבא (בשאלתכם) [בשאלתם] משם תראו דעתי בזה. אלא שאני רואה קצת שנוי דברים בין מה שאמרתם למה שכתבו לי, ולפי' נמנעתי מכתוב לכם עתה בארוכה, כי למה איגע להשיב על דבר והפכו בענין אחד, עד שתסכימו כלכם ואעמד על תכן הענין בבירור. ואמנם להוציא דבריכם חלק אי אפשר, ואכתוב לכם קצת כללי הדין במה שעיקרנו סובבין עליו. דעו שעדות הנשים ואפי' היו אלף כולן שוות כעדות אחת (אין) [ואין] עדותן עדות אלא לענין אסורין. ואני רואה מתוך אותו הקונדריס שכתבתם שאתם תוקעין עצמכ' על עדות הנשים, ואולי מצאתם כן לאחד מן הראשונים +כן כתב המהרי"ק סי' קף, וכן כתב בתרומות הדשן סי' שנג+ [שכתב כן] במקומות שהנשים יושבות בבית הכנסת מפני שהוא עדות מיוחד לנשים ואין אנשים נכנסי' שם בזמן שהנשים יושבות שם, ואנחנו לא נדע דברים אלו ולא שמענום ואין ראוי לסמוך עליהם. ואע"ף שאמרנו בפ' עשרה יוחסי' +קידושין עד, א+ שלשה נאמני' על הבכור אביו ואמו וחיה, ואע"ף שאין מחזיקין אותו לענין פי שנים בבכור על פי נשים, שאני התם לפי שאי אפשר זולתי זה שאין האנשים מילדות /מילדים/ הנשים, זכר לדבר ותקח המילדת ותקשר על ידו שני +בראשית לח, כח.+ אבל כאן הרי אפשר על פי אנשים כעדות מכר או מתנה. וגם מה שהאמינו הנשים בעדות אשה שאני התם כי מפני חומר שהחמרת (עליו) [עליה] בסופה הקלתה עליה בתחלתה כמו שאמרו בריש פ' האשה רבה ביבמות +דף פח, א+ ולפי' האמינ' בה אפי' עבד ואפי' שפחה. ועם כל זה אין היורשין נכנסין לנחלה אלא על פי עדים +יבמות קיז, א, וכן פסק הרמב"ם בהלכות נחלות פ"ז, הל' א.+ ומה שהאשה גובה כתובתה על פיהם כבר אמרו +יבמות, שם /קיז, א/+ כי מספר כתובה אנו למדין [שהוא כותב לה] לכשתנשאי לאחר תטלי מה שכתוב ליכי. ולענין סימנין שנבדקין על פי נשים כדאי' בנדה פ' בא סימן +דף מח, ב+ התם משום דגלויי מילתא בעלמא הוא דכל שהגיעה לכלל שנותיה חזקה הביאה סימנים +משמע, דוקא כשכבר באה לכלל שנותיה, דאיכא חזקה והינו כר' יהודה שם ולא כר' שמעון, שאפילו תוך הזמן נאמנות. והרמב"ם בהלכות אישות פ"ב, הל' כ פסק כר' שמעון, ושם כתב הרב המגיד שכן דעת הרמב"ן והרשב"א. ומכאן, שאין תשובה זו לרשב"א. ועיין כסף משנה ומשנה למלך שם.+ אבל לענין ממון דעלמא אין עדותן עדות ואפי' מאה נשים לאו (כעבד) [כעד] אחד (דמייאן) [דמיאן]. ותדעו עוד שכל מי שמחזיק בקרקע ואחריו החזיק אחר ובא הראשון וערער עליו לומ' קרקע זה שלי הוא ומה אתה עושה בתוך שלי, ואמ' לו של אבותי הוא, אם הביא הראשון עדים שדר הוא (אפי') קודם לזה השני או שמת [אביו] מתוכו צריך השני להביא [ראיה] או עדי חזקה, ואינו יכול לומ' לראשון הבא אתה ראיה מאין היה לך או הבא ראיה שהחזקת בו שלש שנים, כי הראשון לעולם מוחזק עד שיבא אחר ויביא ראיה שהיה של אבותיו כגון שמתו אבותיו מתוכו או שיש עדים שהיה של אבותיו במכר או במתנה או בירושה וכיוצא בזה, שכל האוכל את הקרקע הרי הוא בחזקתו, ומי שבא להוציאו מחזקתו עליו להביא ראיה. ראו זה ראיתי לכתוב לכם, ומכלל זה אני סבור שתעמדו על עיקר אותו הדין. ואם עוד (הסכימו) [תסכימו] כלכם (והשוו) [ותשוו] לדעת אחת (לכשתעמוד) [לכשאעמוד] על תוכן שאלתכם כפי מה שהוא הענין אכתוב לכם דעתי בע"ה כאשר הורוני מן השמים.
@שו"ת הריטב"א סימן קפד
שאלה +תשובה זו הביאה ב"י בקיצור בחו"מ סי' פג, מחודש א, בשם רבינו.+ ראובן שקבל מעות משמעון ומצא בהם רעות, ואמ' ללוי טול מעות אלו ותנם לשמעון שיחליפם לי, נטלם שמעון ותפש בהם בשביל מעות שהיו לו אצל ראובן, מהו.
תשובה ודאי יכול לתפוס בהם (כי) [אם] אין שם עדים מגו דיכול לומ' לא היו דברי' מעולם. ואם בא לוי לתבוע יאמר לו לאו בעל דברים דידי את כי במעות שהם של ראובן אני תופס. ואפי' תאמ' שנתחייבתה אתה בשמירתן מ"מ הממון שלי הוא, וכ"ש שאין אני תופס במעות הרעות שנתת לי (במעות) אלא במעות היפות שהיה לי להחליף לו וזה ברור.
ולענין שלומי שליח מסתברא דלא מחייב מפני שלא נתן לו [על מנת לתתם לו] בעדים, דהתם +כתובות פה, א+ הוא בשטר חוב שכן דרך לקבל השטר, אבל בזה לא היה לו לתת בעדים שאין דרך בני אדם לעשות כן, וזה שומר חנם הוא ולא חשיבה פשיעה.
@שו"ת הריטב"א סימן קפה
+גם תשובה זו מביא ב"י בקיצור בחו"מ סי' פג, מחודש ב, בשם רבינו.+ והיכא שהשאיל ראובן כליו לשמעון, וחזר שמעון והשאילו ללוי. ובא לוי לתפוס בו בשביל ראובן ויש לו מגו מהו, יכול שמעון לתבעו מלוי ולומ' לו אני השאילתיו /השאלתיו/ לך או לא, מי אמרינן דהוי הא כההיא דאבימי +כתובות פה, א+ דאמרו ליה סטראי נינהו ולא היה יכול השליח לתבעם מהם או לא.
תשובה נראה דהא לא דמיא, דהכא כיון שבתורת שאלה קבלו משמעון נתחייב לו (בשמירתה) [בשמירתו] ולהשיב +עיין רמ"א חו"מ סי' נח, ס"א וש"ך שם, ס"ק ז. ובביאור הגר"א ס"ק ח כתב שני פירושים לדברי רבינו, ועיין בחידושי רבינו לכתובות פה, א, ד"ה אבימי, שמשמע כפי' השני של הגר"א.+ ואפי' למאן דאמ' התם +בבא מציעא לה, ב+ השואל פרה מחבירו והשאילה לאחר תחזור פרה לבעלים הראשוני', התם הוא לפי שעומדת ברשות בעלים לאונסין אבל הכא כבר נתחייב לו (בשמירתם) [בשמירתו] ולמעבד ליה השבה גמורה. תדע שאם לא כן למה מתחייב האחרון באונסין לימא ליה לאו בעל דברים דידי את, כי לא היתה (כפרה) [הפרה] שלך, אלא ודאי חייב הוא לשני שנעשה לו שומר ושואל, ואע"ף שהשני עשה שלא כראוי שהשאילה לאחר. ולא דמיא לההוא עובדא דאבימי דשאני התם דברשות בעל דבר הגיעו לידו וכאלו קבלם מידו אלא שזה פשע בשמירתו כשלא קבל השטר, ולית הלכתא כמאן דאמ' כל המשנה על דעת שולחו נתבטל שליחותו +עיין מחלוקת הראשונים בנדון זה בטור וב"י חו"מ סי' קפב ועיין רמב"ם הל' שלוחין ושותפין פ"ב, הל' ד+ ונעשה גזלן, ומיהו אם לא הפקידו לוי לשמעון כלל אלא שתפס בו מרשות שמעון או מידו שלא מדעתו נראה (שתפיסתן) [שתפיסתו] תפיסה ואידך חייב לבעלים הראשונים לפי שפשע בשמירתו +מרן הב"י בסי' פג הקשה על רבינו: מאי אריא פשע, אפילו לא פשע נמי, שהרי שואל חייב באונסין ועיין משנה למלך בהלכות שכירות פ"א, הל' ד, שתמה על הב"י: מה אונסין שייך הכא ועיין בסמ"ע שם, ס"ק ג ובקצות החושן סי' נח, ס"ק א+ ואתפשיה לתורא בידא [דמאן] דלא מצי לאשתעויי דינא בהדיה, ואפי' למ"ד שומ' שמסר לשומר פטור +בבא קמא יא, ב, נו, ב, בבא מציעא לו, א.+ התם הוא כשמסר (לעדים והלא) [בעדים והלה] אינו טוען אלא שנגנבה או נאבדה. וזה ברור.
@שו"ת הריטב"א סימן קפו
שאלת כי ראובן לקח קרקע אחד מגוי, ובא גוי קרובו של הגוי המוכר ותבע מראובן בערכאות של גוים שיתן לו קרקע הנז' שלקח מן הגוי קרובו בסך הדמים שלקחו, ודן השופט שלהם שהיה מן הדין לעשות כן, וחייבו לראובן שישבע בתורת משה בכמה דמים לקחו ויטול מן הגוי ויחזיר לו הקרקע. וכשבא ראובן לישבע על זה הוציא ס"ת מן הארון שלו ושם במקומו הפטרות לישבע בהם כדי להערים את הגוי בשבועתו. והיה במעמד ההוא שמעון והודיע לגוי הדבר וצוה (להחליפוה) [להחליפו] ולתת לו ס"ת כראוי, ונשבע ראובן בסך ידוע שלקח הקרקע ההוא, ופרע לו הגוי אותו סך, וזכה בקרקע והחזיק בו. ואח"ך תבע הגוי לראובן בדיניהם ואמ' שיברר בעדי המקח ובעדים אחרים כי ראובן זה נשבע לו לשקר שהוסיף בשבועתו על דמי המקח, ושהוא חייב להחזיר התוספת ההוא, וגם שהוא פסול וחשוד. ועכשו בא ראובן ונתרעם לב"ד משמעון ואמ' כי כל מה שתבע ממנו הגוי מתחלה את השדה ומה שהשביעו וגם מה שתובע לו עכשו הכל היה במצות שמעון ובשליחותו כדי שיזכה בקרקע ההוא, ומבקש ראובן מן הב"ד שיכופו לשמעון זה שיסלק מעליו את הגוי הנז'. ושמעון אומ' כן הוא כי אני גרמתי כל זה, אבל עשיתי כל זה בעבור כי אני מברר בעדים כי קודם שלקח ראובן הקרקע ההוא מן הגוי הראשון הייתי מחזר לקנותו מן הגוי ובעוד שאנו עסוקי' לגמור הדבר ידע (שמעון) [ראובן] זה וקפץ מהרה וקנה מן הגוי ואיבד הקרקע ממני, ולפי' חזרתי אני ג"כ לעשות כל זה כדי שאזכה בקרקע, ויש לי עדים שאמרתי לו באותה שעה שהיה הולך לישבע לגוי כי אם ישבע או יקבל בחרם שהוא לא היה יודע כי אני הייתי מחזר לקנותו שאסלק את הגוי מעליו, ולא רצה לעשות כן, ולפי שהגוי עשאני נאמן לקבל השבועה ההיא גליתי לו ענין הספר תורה, ואותו הסך שהוסיף בשבועתו על דמי השדה אני הפסדתי אותו, ולכן לא אסלק הגוי מעליו אלא א"כ יחזיר לי אותו התוספ'. וראובן אומ' כי הוא לא היה יודע כשלקח הקרקע מן הגוי שהיה שמעון מחזר לקנותה, ואפי' היה יודע הדבר לא היה לו לפרוש מליקח אותו, כי כל אדם רוצה ליקח הדברים שצריכין לו או שיש לו בהן ריוח, ושלא היה לו לישבע על זה ולא לקבל חרם ולפי' לא רצה לישבע ולא לקבל חרם. הדין עם מי.
תשובה הוי יודע שאלו היה יודע ראובן כי שמעון היה מחזר לקנות הקרקע ההוא היה לו לפרוש שלא לקנותה, וכשעבר ולקח עשה שלא כראוי ועל זה אמרו עני המהפך בחררה ובא אחר ונטלה ממנו נקרא רשע וכמו שמוכיח במס' קדושין בתחלת פ' האומ' +דף נט, א+ ואעפ"כ מה שעשה עשוי +עיין בחידושי רבינו לקדושין שם, בשם ר"ת, שכל מקום שנקרא רשע מחייבין אותו להחזיר, והוא ז"ל חולק עליו וכתב, שאע"פ שנקרא רשע אין מחייבין אותו להחזיר כלום, מפי רבינו נר"ו+ ולא היה על ראובן להחזיר הקרקע לשמעון ולא לשלם לו כלום. אך אם היה שמעון מחזר ומהפך בענין שיזכה בשדה בדמים שנתן (בהם) [בה] ראובן הדין עמו ובלבד שלא יגרום לו הפסד אחר בגופו ולא (בממונא) [בממונו] ואין להענישו כלום בכל מה שעשה וגרם לו על יד הגוי כדי שיחזור ויזכה הוא בקרקע. אבל אם ראובן לא היה יודע בדבר כשלקח הקרקע, מה שעשה שמעון היה שלא כדין, והרי זה כמזיק וכמוסר גמור במה שהפסידו וחייב לשלם לו אותו הפסד מדין מזיק כמו שמוכיח בפ' אחרון של בבא קמא +דף קיז, א.+ אך על ענין השבועה (שיגלה) [שגילה] לגוי ענין חלוף התורה אין בזה כלום, ולא עוד אלא שאע"ף שלא נתכוון שמעון בזה לשם שמים מ"מ יפה עשה שהפרישו משבועת שקר וגם מחלול השם, כי השבועה שהיה נשבע בנטילת (הפרוטות) [ההפטרות] שבועה גמורה היא +וכן כתב מהרי"ו סי' קעא, הובא ברמ"א סי' פז, סעיף טו.+ ואולי היה רוצה לקפוץ ולישבע לשקר כסבור שאינה שבועה, ואפי' לא היתה שבועה יהיה בדבר חלול השם כשיודע שנשבע שלא כראוי לפי דעתו של גוי, וכל כיוצא בזה אסור. מעתה עכשו שאין הדבר מתברר אם היה יודע ראובן בשעת המקח שהיה שמעון רוצה לקנותה אם לאו, וגם שמעון זה אינו יודע דבר זה אלא בשמא, והרי שמעון מודה שגרם [נזק] לראובן, הדין נותן שיכופו ב"ד את שמעון שיסלק את הגוי מעליו שלא יתבענו כלום, ויחרימו חרם סתם על מי שהיה יודע ששמעון היה מהפך לקנות הקרקע ההיא וקפץ וקנאו מן הגוי.
@שו"ת הריטב"א סימן קפז
זה אשר השיב לחכם גדול שבדורו לגביר תורה, ואלוף משרה, מיישר עקלקלות, ובלבבו מסילות, חכם הדור ופרנסו, תורן הזמן ונסו, על חכמתך נשענים ונסמכים, כל הולכי חשכים, ולנוגה אור תבונתך ירוצו עם ישראל, ויד נדבת מוסרך פתוחה לכל שואל, סגלת הזמן ואוצר כל חמדה, (ומדות) [וכולל] לכל מעלה ומדה, איש שכל הפיות שוות, ואף יושבי הקצוות, אשכול שהכל נמצא בו, וכמה מרגליות טמונות בלבבו.
שאלת ראובן ושמעון יש ביניהם תביעות בשטר ובעל פה, וראובן הוציא על שמעון שטר חוב אחד מסך ידוע וכדינו היה כתוב, ותבעו שיפרע שמעון לראובן או שישבע שאין לו, ובא שמעון לפנינו ואמ' לנו אין לי שום דבר שאוכל לפרוע אלא אלו השטרות שהם כתובות ביד [החייבים] ואלו קרקעות, אם ירצה ראובן ליקחם אני אתנם לו בסך ידוע. וענה ראובן ואמר' (אינו) [איני] רוצה ליקחם אלא שימכרם הוא כפי התנאים הכתובים בשטר חובי שהוא נצרך למוכרם הן ביוקר הן בזול לפי שעה במה שיתנו לו מהם ושיתן (לו) [לי] מעות בעין. ובמעמד זה מכר שמעון הקרקעות לקרובו שהוא יתום בשביל דינר. ולאחר הקנין בתוך כדי דיבור אמ' ראובן שהוא יתן בקרקעות עשרה דינרין. וטען שמעון הנז' שהוא אינו חייב למוכרם פעם אחרת שהשטר שהוא חייב לראובן אומ' בלא שומא אלא שימכור הוא משלו לפי שעה הן ביוקר הן בזול, שהמכירה שמכר קיימת היא, ושיתבעהו ליתום. וטען ראובן שהוא אינו רשאי למכור בפחות מכדי שוויים, (התנאי) [ושהתנאי] שכתוב בשטרו [לאו] להפסיד' הוא כתוב, שאם לא היה תנאי ב"ד ישומו נכסי שמעון לראובן כפי שיוויים, ועכשו [נמצא] שיפסיד ראובן בתנאו אם שמעון רשאי למכרם בפחות כיון שראובן נותן בו יותר ממה שמכרם. ועוד טען ראובן שהוא לא יערער במכירה זו אם יש לו לשמעון נכסים אחרים שיוכל לפורעו, אבל מאחר שאין נכסים אחרים שיוכל לפורעו אינו רשאי למכור בפחות. וטען שמעון שלא מכר לו אלו הקרקעות בשביל שום הערמה, אלא מכירה גמורה מכר.
תשובה +תשובה זו הביאה ב"י בקיצור בחו"מ סי' קיא, מחודש א, בשם רבינו.+ דבר ידוע וברור הוא כי התנאי שכותבין בשטרות שימכור הלווה מנכסיו הן בזול הן ביוקר ויפרע לבעל חובו [אינו מעכב] שלא יורידהו (לשומרת) [לשומת] קרקעות, שאינו לגרוע כחו של מלוה שימכור הלווה הנכסים בדינר ולא יהא למלוה מה לגבות, חס ושלום לא תהא כזאת בישראל, אבל התנאי הוא ליפות כחו של מלוה כדי שלא לאחר פרעונו. מעתה זה שמכר נכסיו בפחות מכדי שיוויים ולא נשאר' לו נכסים (שימכר) [שימכור] עוד וישלים פרעון חובו למלוה שלו הרי מה שעשה עשוי (ואין המלוה) [והמלוה] טורף מהם אע"ף שמכרם לקטן אין בכך כלום, אלא הרי ב"ד נפרעים מהם כמו שהיו נפרעים ממנו ולא מהני ליה הערמה דיליה, ובודאי אלו קודם לכן מכרם או נתנם היה נפרע מן הזוכה בשומת ב"ד ובשבועה כדין הבא ליפרע מנכסים משועבדים +כתובות פז, א, שבועות מה א.+ אבל זה שמכרם עתה בב"ד אחר שנתחייב לפרוע כדין ומכרם בפחות הרי אותו קנין במקומו עומד ונפרע ממנו כדרך שהיה נפרע מן הלוה עצמו דומה לאותה שאמרו במסכת גיטין +דף מ, סוף עמוד א, ושם ליתא הוא עשה שלא כהוגן לפיכך עושין עמו שלא כהוגן ואיתא ביבמות קי, א וכתובות פו, א, ומרן הב"י קיצר מאד בלשון רבינו וגרם בכך להג' בעל חידושי מהרל"ח לציין בטעות בפ' השולח לא מצאתי וכו'+ הוא (עושה) [עשה] שלא כהוגן לפי' עושין עמו שלא כהוגן אנן מוקמינן אפטרופא לינוקא ומקרקש (לה) [ליה] בזוזי וכתיב ליה גיט' על שמיה. ומה שצריך לעיין כאן לפי שנראה שעדיין נשארו ללוה הזה שטרי חובות שיוכל לפרוע מהם בעל חובו, וכל שיש שם נכסים בני חורין אין נפרעין מנכסים משועבדים כלל ואפי' הם זבורית, אלא שאין שטרות בכלל נכסים לענין זה, דשטרות כיון שאין גופן ממון ויכול המלוה למחול אותם אינם בני גוביינא כלל ומכאן /וכמאן/ דליתנהו דאמי, ומשום הא לא מצי למימר הנחתי לך מקום לגבות ממנו, וכן מוכיח בפ' שני דייני גזרות +כתובות קי, א+ גבי שני אנשים [שהוציאו] שטר חוב זה (אל) [על] זה. וכמדומה לי שכבר דנתי (ביררתי) [וביררתי] לכם דין זה בתשובה אחרת +עיין לעיל סי' קלט. על תשובה זו כתב הב"י, שרבינו אזיל בשיטת הרשב"א, שאין מגבין לבעל חוב שטרות, אבל לדעת הרא"ש מגבין שטרות וכבר כתבתי שלענין מעשה מודה הרשב"א להרא"ש ואם כן בטלה לה תשובת הריטב"א לענין זה. עכ"ל. ועיין ש"ך חו"מ סי' קא, ס"ק ג, שמחלק בין אם יש ללוה נכסים אחרים לאין לו. וכדברי הש"ך כתב רבינו בחדושיו לכתובות ק, ב ד"ה אלו. ואם כן דברי רבינו קיימים גם לפי מסקנת הרשב"א, ודברי מרן הב"י צריכים עיון.+
@שו"ת הריטב"א סימן קפח
עוד שאלת ראובן עשה ספר תורה ולא ישר בעיניו, ומכרו לעשות אחר נאה ממנו, והמעות בידו לעשותו, בין כך ובין [כך] אם ראוי ומותר להתעסק במעות ההם לתועלת ולהרבותם כדי שיתנאה בספר השני שיעשה מהם.
תשובה זה שמכר ספר תורה כדי לעשות אחר שיהא נאה ממנו לא היה לו לעשות כן אם כבר היה מוגה ומתוקן כראוי +וכן כתב החת"ס בשו"ת יו"ד סי' רנד, שלקנות יותר יפה אין זה בכלל מעלין בקודש. ולא כשו"ת אבן השוהם סי' כג, הובאו דבריהם בפתחי תשובה יו"ד סי' ער, ס"ק ו.+ דהא קי"ל +מגילה כז, א+ שאין מוכרין ס"ת ישן ליקח בו חדש דבגמ' איבעיא לן ולא איפשיטא ולחומרא נקיטינן, ומ"מ כיון שכבר מכרו המעות אינם קדש ממש שיהו אסורין בהנאה לומ' שחלה קדושת הספר עליהן, כי הספר בקדושתו הוא בכל מקום שיהא, ובני העיר שמכרו כלם עם טובי העיר ספר תורה שלהם יכולין לעשות מדמיו מה שירצו כדאי' בפ' בני העיר +שם, /מגילה/ כו. וכשיטת רש"י שם כו, ב ד"ה למישתי ביה שיכרא, שפירש לקנות בדמים ולעשות שכר לשתות. וכן כתבו התוס' שם כז, א ד"ה אבל. אבל הרמב"ם בהלכות תפלה פי"א, הל' יז - יח סובר, שאין שום תנאי מועיל בדמים עצמם להוציאם לחולין והרי הם קודש. ועיין כסף משנה שם.+ ויחיד בספר תורה שלו עד שלא מסרו לבית הכנסת הרי הוא שלו ואינו צריך להעלות הדמים לקדושה גדולה (הראשונה) [מהראשונה] ומ"מ זה שמכרו על תנאי ליקח בו ספר תורה חלה צד קדושה על הדמים לענין שאסור ליטלם, ולהחליפם באחרים אין בזו (קפדא) [קפידא] והרי זה כאומ' סלע זו לצדקה שעד שלא בא ליד (גוי) [גבאי] מותר לשנותה +ערכין ו, א+ ולכן אם בא להתעסק בהם בעסק וסחורה שישאר תמיד קיים ברשותו דמי המעות ההם הרשות בידו עד שיוכל לעשותו נאה מפני הדור מצוה +שבת קלג, ב, נזיר ב, ב+ דזה אלי ואנוהו +שמות טו, ב.+ אבל להתעסק בהם ברבית וכיוצא בו מענין שלא ישארו חליפין תמיד ברשותו אינו רשאי, דילמא (מותבדו) [מיתבדו] ואתי לידי פשיעה ובטול מצוה, וכדאמרי' +מגילה כו, ב+ לא ליסתור איניש בי כנישתא עד דבני בי כנישתא אחריתי' משום פשיעתא. וכן כל כיוצא בזו.
@שו"ת הריטב"א סימן קפט
מה ששאלת באלמנה שתבעה מזונות, ויש בידה מטלטלין שהם מנכסי בעלה, ורוצים היתומים שחזון מהם, והיא טוענת כי אותן מטלטלין בעלה נתנם לה במתנה גמורה. והיתומים טוענין שאינה נאמנת בזה, דנכסי בחזקת יתומים קיימי.
תשובתך אע"ף שהמטלטלין האלו ידועין מקודם לכן שהיו מנכסי בעלה כמו שנראה מתוך דבריך אם הם לפנינו בענין (שאלה) [שלא] תוכל לכפור בהן ולומ' שאין בידה כלום אינה נאמנת, אבל אי ליכא עדי ראיה נאמנת במגו דאי בעיא אמרה שאין בידה כלום +וכיוצא בזה כתב הרשב"א בתשובה ח"א, סי' אלף עב, הובאה בב"י אה"ע סי' צו.+ ומה שאמרו +בבא בתרא מב, א+ שאין לאשה חזקה בנכסי בעלה זהו בקרקעות א"נ במטלטלין היכא דראה דליכא מגו, אבל היכא (דליכא) [דאיכא] מגו נאמנת בין על היתומים בין על בעלה כבעל חוב או איניש דעלמא. ואע"ף שאמרו בפ' חזקת הבתים +שם /ב"ב/ נב, ב+ באשה הנושאת ונותנת בתוך הבית והיו אונות ושטרות יוצאות מתחת ידה ואומרת שלי הן כי עליה להביא ראיה בעדים וכפי מה שפסקו שם גדולי הפוסקי' ז"ל +כן כתב הרמב"ן בחדושיו, שם /ב"ב/ ד"ה ומאי.+ התם נמי משום דאיכא ראה, ותפיסת אונות ושטרות אינה תפיסה לענין גופן של נכסים, אבל הכא דליכא ראה והיא תופסת בהן נאמנת במגו. הילכך אם האפטרופין פקחין משוו להו ראה קודם שיתבעו ממנה כלום, [ישתדלו] לעשות צדדין שיתגלו המטלטלין לפני עדים לשווי להו ראה, והדר תבעי לה. ולענין שטר שיוצא מתחת ידה בזה ודאי אינה יכולה לטעון שנתנו לה בעלה אלא א"כ יש ראיה בדבר (כיון) [כגון] שטענה שנתנ' לה בכתיבה ומסירה או באגב +וכן דעת הרי"ף ורמב"ם בהלכות מכירה פ"ו, הל' יג, אבל הר"ח והרא"ש סוברים, שאין שטר נקנה באגב, וכן כתב הטור בחו"מ סי' סו, ועיין לעיל סי' לח וסי' קלט+ או שנתנו לה באמירה במתנת שכיב מרע וכן הסכמת כל גדולי הפוסקים ז"ל וכן עיקר.
@שו"ת הריטב"א סימן קצ
עוד שאלת שאלות מרובות בענין אלמנה זו שהיא רוצה (למכר) [למכור] מקרקעות היתומים למזונותיה שלא בב"ד אם יכולין היתומים לעכב על ידה כל זמן שנותנין לה מזונותיה, ואם מוכרת כיצד דינה, והיאך (תמכר) [תמכור].
תשובה הנני מברר לך סדר כל ענין מזונותיה ומכירתה היאך הוא, ומתוכן תצא לך תשובתך שלימה לשאלותך כלן. דע לך אחי ונזרי, שאין לשום אלמנה מזונות כלל עד שתלך לב"ד ותוציא כתובתה +כן כתב הרמב"ם בהלכות אישות פי"ח, הל' כג. אבל הרא"ש סובר, שניזונת מתנאי כתובה אע"פ שאין כתובה בידה.+ ואפי' הוציאה כתובתה ג"כ דעת הרמב"ם +שם /אישות פי"ח/ הל' יט, ועיין מגיד משנה שם, שדעת הרמב"ן והרשב"א כדעת הראב"ד, שאינה צריכה שבועה, וכדלקמן+ ז"ל שאין לה מזונות עד שתשבע על כתובתה שלא התפיסה בעלה צררי ושלא תפסה שום דבר מכל נכסי בעלה למזונותיה, וכי לא נתפרעה עדיין (כתבתה כלל משלם) [כתובתה כולה מושלם] +כוונת רבינו בתיבת מושלם לכלול תוספת ונדוניא.+ (ולפי') (אני) [שאני] אומ' כי אע"ף שנתפרעה כל כתובתה +ושיירה תוספת ונדוניא או אחד מהם יש לה מזונות, כמו שכתב רבינו לעיל סי' קיג, ועיין שם הערה /שש/+ עדיין יש לה מזונות דקי"ל +כתובות צח, א+ מקצת כסף ככל הכסף. דלית דחש (לה) [להא] (לר') [דר'] שמעון דאמ' לא אמרינן מקצת כסף ככל הכסף. אבל יש חולקין בדבר זה שאינה [צריכה] שבועה למזונות וכן דעת מורי הרב נ"ר ורבו רבי' הרמב"ן ז"ל. +תשובות הרמב"ן סי' מח, וכן כתב ב"י אה"ע סי' צג בשם הרשב"א בתשובה, וכתב עוד שכן כתב הר"ן, וראה הערה /ב/.+ ואחרי כן פוסקין לה ב"ד מזונות הראויין לה לפי עניינה וכפי הזמן, ונותנין לה האפטרפוסין כפי אותו פסק בכל שבוע ושבוע. וכל זמן שנותנין לה היתומי' או האפטרפוסין מזונות אלו אין לה (למכר) [למכור] מנכסיהם כלל. אבל אם מסרבין מלתת לה והתרו ב"ד בהם ולא רצו נותנין לה ב"ד רשות שתוכל למכור מן הקרקעות למזונותיה, ומוכרת לעצמה לששה חדשים ולוקח מפרנס אחד לשלשים יום כדאי' בפ' אלמנה נזונת +כתובות צז, א.+ ומ"מ אינה מוכרת אלא בפני שלשה אנשים הגונים בקיאים בשומא וכדאמרי' התם בבבא מציעא +דף לב, א+ אינה צריכה ב"ד מומחין אבל צריכה ב"ד הדיוטות, ופי' רבותי' ז"ל דהני הדיוטות היינו אנשים בקיאין בשומא +וכן כתבו הרי"ף והרא"ש וכן נראה מלשון הרמב"ם, ולא כרש"י, שכתב ובלבד שיראו שנים שלא מכרה בזול+ ואע"ף שאינם ראויין לדון כלל, וכן עיקר. ואחר ששמו לה הקרקע אותן שלשה מוכרת על פי שומתן ואינה צריכה הכרזה. ועם כל זה יכולין היתומי' להשביעה אחרי כן על כל מה שגבתה ונטלה מן המקח ההוא למזונותיה דהכי קי"ל התם +כתובות צח, א+ דמוכרת שלא בב"ד צריכה שבועה ופרשיז"ל שבועה שלא גבתה יותר מן הראוי לה, וכן עיקר. כי אע"ף שבב"ד הדיוטות מכרה הם אינם יודעים כמה מכרה וכמה נטלה, אלא שעשו לה שומא, אבל אינם יודעים אם מכרה היא ביותר אחרי כן, ולפי' או תביא ראיה על מה שנטלה או תשבע. ואף עם כל זה אם נמצא טעות במכירתה חוזר ואפי' טעות בפחות משתות כדאי' בפ' אלמנה נזונת +שם /כתובות/ צט, ב+ ומפני כל הטרחות (הלל) [הללו] (נוהגין) [נוהגות] הפקחות שלא למכור כלל מעצמן, אלא שימכרו ב"ד שבעיר בשומא והכרזה כראוי, ונותנין לה מזונותיה, דהשתא לא צריכה שבועה ואין עליה שום תביעה. וכאותה ששנינו בערכין +דף כא, ב+ שום היתומי' שלשים יום ומכריזין בבקר ובערב וכו' כדי ליתן לאשה בכתובתה, ומשמע בין לכתובתה בין לתנאי כתובתה.
@שו"ת הריטב"א סימן קצא
עוד שאלת אלמנה שנשבעה, וטוענין היתומים או האפטרפוס שלהן שכיון שנשבעה שבועת אלמנה על כתובתה הפסידה מזונותיה. והיא טוענת שלא הפסידה מזונותיה.
תשובתך כי אלמנה שנשבעה סתם ולא הזכירה בב"ד שרוצה [כתובתה לא הפסידה] מזונותיה +וכן כתב רבינו בחידושיו לכתובות נד, א, סד"ה תני, ובדרכי משה אה"ע סי' צג, ס"ק ה, הביא דין זה בשם הגהות אלפסי, וכן משמע מהר"ן פ' אלמנה ניזונת דף תקנט+ שלא אמרו חז"ל אלא שהתובעת בב"ד אין לה מזונות ולא הנשבעת על כתובתה, ויכולה היא לומ' שלא נשבעה אלא כדי שלא יפסידו יורשיה אם תמות או כדי שיהא מזומן לה לגבות כשתמלך לגבותה. ומ"מ באלמנה זו סבור הייתי לחוש שהפסידה מזונותיה מפני שכתוב בשטר שבועתה שאמ' שלוחה בב"ד רחל רוצה לישבע על כתובתה כדתקינו לה חז"ל הבא ליפרע מנכסי יתומים לא יפרע אלא בשבועה, והיה נראה מדברים אלו כי לכך היא נשבעת מפני שהיא באה ליפרע עכשו (בכתובתה) [כתובתה] מן היתומי', אע"ף כן כיון שלא תבעה בפירוש אין לה להפסיד מזונותיה מפני לשון זה, שהיא יכולה לומ' שכך היא אומרת כי רצתה לישבע על כתובתה מפני שאחז"ל +שבועות מה, א+ הבא ליפרע מנכסי יתומים לא יפרע אלא בשבועה, ואם שמא תמות קודם שתשבע הפסידו יורשיה כתובתה כדאי' במסכ' שבועות +שם מח, א+ כללו של דבר אין לנו להפסידה מזונותיה עד שתתבע כתובתה בב"ד ממש על ידה או על [יד] שלוחה +וכן כתב רבינו בחידושיו שם בשם הר"מ, שגם תובעת על ידי שליח איבדה מזונותיה, וכן כתב לעיל סי' קיג וראיתו מפרק שבועת העדות: אמר שמואל בבא בהרשאה+ ואפי' בתובעת כתובתה אמרו בירושלמי +כתובות פי"א, הל' ב ולומד רבינו משם, שהוא הדין כל אמתלא שנותנת למה תבעה כתובתה, אף כאן שיכולה ליתן אמתלה שנשבעה כדי שלא יפסידו יורשיה אינה כתובעת+ דדוקא מן השופי אבל מן (הזבורית) [האונס] לא.
@שו"ת הריטב"א סימן קצב
ומה ששאלת לכתוב (לה) [לך] אלמנה שרוצה להשבע על כתובתה מה היא צריכה להתנות כדי שלא תפסיד מזונותיה.
תשובה ודאי אם תרצה לצאת מכל ספק תברר כן בפירוש ויכתוב בשטר שבועתה כי אינה נשבעת (עכשו) [עכשיו] מפני שהיא תובעת כתובתה או תרצה לגבותה עתה, אלא כדי שיהא הדבר מזומן לה לגבותה כאשר תמלך לגבותה וכדי שלא יפסידו יורשיה אם תמות קודם שתשבע.
@שו"ת הריטב"א סימן קצג
ולענין מה ששאלת ביתומים או אפוטרופסין שמוכרין אחד מקרקעותיהן ונשארין שם קרקעות אחרים ואלמנה מוחה בידם מפני מזונותיה, אם יש לב"ד לשמוע לה ולעכב על ידן אם לאו.
תשובה משנה שלמה שנינו +גטין מח, ב+ שאין מוציאין למזון האשה והבנות מנכסים משועבדים בין ששעבדן בעלה בין ששעבדו אותן היורשין +כתובות סט, א.+ וכיון שכן אם באין (למכר) [למכור] כל קרקעותיהן ולהפסידה מזונותיה לכתחלה הדין עמה לעכב +וכן כתב הרמב"ם בהלכות אישות פי"ח, הל' יג. וכן כתב העיטור בשם תשובת גאון, והובא בב"י אה"ע סי' צג.+ אבל אם אינם מוכרין אלא מקצת הקרקעות בענין שנראה לב"ד שיהיה בקרקעות הנשארין ספק למזונותיה כפי מה שראויה לחיות אין (לו) [לה] לעכב עליהן כלל. וכן אם יש מטלטלין כדי מזונותי' לכל חייה והתפיסום ב"ד בידה או ביד שליש כדי שתזון מהם אינה מעכבת כלל ואפי' [ימכרו] כל הקרקעות. ועם כל זה אם קדמו ומכרו או נתנו בין במטלטלין בין בקרקעות מה (שעשה) [שעשו] עשוי כדאי' בתלמודא בהדיא.
@שו"ת הריטב"א סימן קצד
ומה ששאלת שמכרו היתומים קרקע אחד, והיא טוענת על הלוקח כי הערמה היא ביניהם ולא היה שם שום מקח כלל.
תשובה הרי יכולה להחרים בזה חרם סתם, אבל שבועה אין כאן ואפי' היא באה בטענת ודאי כיון שיש בידו שטר חתום כראוי שמכרו (לה) [לו] לא כל הימנה לומ' שהוא שטר אמנה והערמה.
@שו"ת הריטב"א סימן קצה
עוד [שאלת] כי ראובן משכן מחצית ביתו ללאה, ואח"ך נשא לרחל ושעבד לה לכתובתה ונדוניתה שאר מחצית ביתו בתורת אפותיקי. וראובן ואשתו וסיעתו דרו בבתים בכל ימיהם. אח"ך מת ראובן ולאה תובעת להורידה למשכונה שלה כפי שנזכר בלשון שטר המשכונה שבידה. ורחל אלמנתו טוענת שאין לה לצאת מן הבתי' כלל רק שתשתמש בהם כמו שנשתמשה בחיי בעלה כל ימי אלמנותה. ולאה טוענת כי כיון שנשתעבד' לה מחצית הבתים קודם שתנשא לו רחל שאין לה להשתמש באותו המחצית.
תשובה דבר פשוט הוא שאין רגלים לטענת רחל האלמנה כלל כיון ששעבוד לאה קדם. ולא עוד אלא אפי' משכנם ראובן ללאה אחר שנשא לרחל אין לאלמנה לדור בהן מדין מדור אלמנה שלא תקנו +וכן כתב הרשב"א בתשובה, הובאה בב"י אה"ע סי' צד, שאם נתן הבעל בחייו מתנת בריא מה שעשה עשוי, וכתב הב"ש שם, ס"ק ח, שהטעם משום שדין המדור כדין המזונות שקי"ל אין מוציאים מנכסים משועבדים, וכתב, שהדין תלוי בשני התירוצים שנאמרו בגטין נ, לפי שאין קצובים או לפי שאין כתובין+ מדור אלמנה אלא כשיש לו במותו בית שהוא (בין) [בן] חורין, אבל בבית משועבד לא תקנו. שאפי' כשיש שם בית בן חורין אם הוא צר שאינו מחזיק לה וליתומים קי"ל שאין לה מדור כדאמ' רב יוסף בביתי ולא בביקתי, ולא אמרו חז"ל משתמשת במדור כדרך שמשתמש' בחיי בעלה אלא כשיש שם בית רחב (ובין) [ובן] חורין כדאי' בפ' נערה שנתפתתה +כתובות נד, א+ ולא [אמרו] חז"ל אלא יתומים שמכרו במדור אלמנה לא עשו ולא כלום ומשום דתפסה מחיים כדאי' התם +שם [כתובות] קג, א.+ אבל בעל שמכר או משכן בחייו מה שעשה עשוי.
@שו"ת הריטב"א סימן קצו
לעיר קלעה דאיוב. שאלתם ראובן שהוציא שטר אחד על שמעון שמשכן אצלו בית אחד בסך ידוע ולזמן ידוע ובלא שומא אלא שימכור שמעון משלו לפי שעה הן ביוקר הן בזול ושיפרע לראובן מעות בעין אחר עבור זמן המשכונה, ואמ' ראובן שנכוף לשמעון לפרוע לו שטר חובו או שימסור הבתים לפי שעה, כיון שאין לו נכסים אחרים כדי לפורעו. וענה שמעון שאינו חייב לפורעו מפני שעבר על שטר חוב זה [כמה] שמיטות. ענה ראובן שכיון שקרקע סיימו באלו המעות שהשמטה אינה משמטת בזה החוב +כן כתב הרמב"ם בהלכות שמטה ויובל פ"ט, הל' ו, וראה /להלן בהערה ד'/.+ ועוד שהתנה עמו שלא ישמיט הוא חוב זה ואפי' בשביעית. ועוד שהיה לו פרוזבול ואבד. ועוד שלא נהגו בכאן לדון דין שמטה שפעם אחת תבעו ממנו שיחזיר שטרו בשביל שעבר עליו שמטה ולא רצו הקהל לדון בדין שמטה שאמרו שלא נהגנו מעולם לדון שמטה, ומנהג מבטל הלכה +ירושלמי יבמות פי"ב, הל' א+ טען שמעון שלעולם לא סיים לו קרקע שלו באלו המעות, ועוד שעבר על חוב זה י"א שנים על זמנו, ועוד שלא התנה עמו שלא ישמיטנה בשביעית, [ועל טענתו שפרוזבול היה לו ואבד ענה שמעון] שלא היה ב"ד שיוכל לעשות פרוזבול, וענה ראובן שבכל שעה היה ב"ד מצוי. [ועל טענתו שלא נהגו לדון דין שמטה] ענה שמעון שבהפך היה המעשה שאמת היה ששלחו לסרקסטה לחכם ר' משה הצרפתי נ"ר ובשביל שאמ' שהוא ידין דין שמיטה הוצרך להתפשר עם הלוה שמעון הנז', וענה ראובן [שה'] שהוא [בוחן ללבות הוא] יבחין [שאמת כל] מה שאמר.
תשובה אם המשכונה הזאת היה המלוה עומד בה ואוכל (פירותה) [פירותיה] אין שביעית משמטתה וכדאמרינן בפ' איזהו נשך +בבא מציעא סז, ב+ (האומ') [האי] משכנתא באתרא דלא מסלקי אין שביעית משמטתה. אבל אם לא היה המלוה עומד בתוכה ואוכל הויא ליה משכנתא באתרא דמסלקי דשביעית משמטתה, וגריעה מינה. ואפי' הויא אפותיקי מפורש שביעית משמטתה כדאי' בפ' השולח +גטין לז, א. וכתב רבינו בחידושיו שם ד"ה והא, דכיון דר"י גופיה דחאה לא קימא לן הכי ותימה על הרמב"ם שכתבה והלא אפילו במשכנתא באתרא דמסלקי אמרינן בבבא מציעא סז שהשביעית משמטתה ואפילו באפותיקי מפורש נראה דמשמטתה כיון דיכול לסלק בכל עת שירצה, עכ"ל.+
ולענין טענת פרוזבול מחלוקת גדולה היא בין רבותי' ז"ל +עיין תוספות גטין לו, ב, ד"ה דאלימי וב"י חו"מ סי' סז, ורמב"ם בהלכות שמיטה ויובל פ"ט, הל' יז ועיין בחידושי רבינו לגטין לז ד"ה דין, שבפרוזבול כל ב"ד סגי+ אם יש בדורות האלו ב"ד חשוב שיוכל לעשות פרוזבול, ולא ראינו מעולם בארץ הזאת שעשו כך, וכל טענה כיוצא בזו אין לקבל ממנו. ואע"ף שבגמ' אמרו +גטין לז, ב+ נאמן אדם לומ' פרוזבול היה לי ואבד, זהו בדורות ההם שהיו נוהגים בו והיו כמה חכמים ראויין לעשותו, אבל לא בדור הזה. אמנם מה שטוען כי ע"מ שלא (אשמיטנו) [ישמיטנו] בשביעית בזה דעת כל רבותי +כן כתב בשו"ת הרמב"ן סי' רנו, וכן כתב הב"י בחו"מ סי' סז, שכן כתב הרשב"א בשם הרמב"ן+ שיחיו מסכמת שהוא נאמן ואפי' בלא שבועה, דחזקה לא שביק היתירא +מדקרי ליה התירא משמע שאין שום איסור להתנות על מנת שלא תשמיטנו שביעית, ולא כהחת"ס בשו"ת חו"מ, סי' קיג, שכתב אע"פ שתנאו קיים עובר הוא בלא תעשה השמר לך פן יהיה דבר עם לבבך, וראיתו ממה שהוצרך הלל להתקין פרוזבול אע"פ שאפשר להתנות, ועיין דברי רבינו בחידושיו למכות ג, ב, שתירץ קושיא זו בכמה פנים, ואולי לא ראה החת"ס דברי רבינו בחידושיו+ ואכל איסורא +גטין לז, ב, עבודה זרה לט, ב, חולין ד, א, תמורה כז, א.+ וכעי' שאמרו בתלמוד גבי פרוזבול, ומדאמרינן התם דרב פתח ואמ' ליה שמא פרוזבול היה לך ואבד, מכלל דהטוען [כן וכיוצא בזה] נאמן בלא שבועה וכן פסק הר"ם ז"ל +הלכות שמיטה ויובל פ"ט, הל' כד, וכן כתב רבינו בחידושיו לגטין לז, ב בשם הרמב"ן.+ אבל יש מגדולי הראשונים ז"ל +כן כתב הטור בחו"מ סי' סז בשם הרמ"ה+ שאמרו שצריך שבועה בפרוזבול וה"ה בזו. ואף אמנם כי לבי תמיד פוקק בדין זה היכי לא אמרינן דאם אית' דהכי אתני לעדים הוה אמ' ומכתב הוו כתבי ליה בשטרא, ואע"ף כן אין לנו אלא מה שהסכימו רבותי הרשב"א נ"ר והרב הלוי שיחיה ורבם (ורבי') [רבי'] הרמב"ן זצ"ל. והאל ברחמיו יאיר (עיננו) [עינינו] ועיניכם בתורתו. וישים לפנינו מחשך לאור ומעקשים למישור +על דרך הכתוב בישעיה מב, טז.+
@שו"ת הריטב"א סימן קצז
+שו"ת זו כמעט בלשונה איתא בתשובות הרשב"א ח"ד סי' ז והביאה ב"י בקיצור בחו"מ סוף סי' קנד בשם הרשב"א.+ שאלת כי ראובן בנה עליה מחדש ועשה בה חלונות כלפי רשות הרבים ומזיק בה בראיה לעלית רחל. ונתרעמה רחל מראובן /על ראובן/, ובא ראובן והקנה אותה עליה לגוי. ורחל טוענת שיש לב"ד לכוף לראובן עד שיסלק החלון ההוא [או] עד שיזקיק לגוי שידון עמה בדיני ישראל כאלו דנה עמו. זה תורף שאלתך.
תשובה הדבר פשוט בזה מאד שיש על ב"ד לכוף לראובן הן בנדוי הן בכפיה אחרת כדברי רחל. וגדולה היא זו מאותה שאמרו בב"ק פ' הגוזל +דף קיד, א, בבא מציעא קח, ב+ בבר ישראל דזבין ארעא לגוי אמצרא דבר ישראל חבריה דמשמתינן ליה עד דמקבל עליה כל אונסא דמיתיליד, וכמו שכתבת מדברי הרמב"ם ז"ל +הלכות שכנים פי"ב, הל' ז.+ ומי שלחשך לומ' שאין הדין ההוא נאמ' בגמ' אלא כשהישראלים סמוכים זה לזה על המצר אמ' לך טעות גמורה דכלום הוא טעמ' אלא דארבע אריא דמזיק ליה, אדרבה הא דהכא חמירא מההיא, דאלו התם ספק הוא אם יזיקנו הגוי ואפשר היה שלא יזיקנו אלא דאנן חיישינן משום דסתם גוי אנס ומזיק +בבא בתרא מה, א.+ ואלו הכא הרי הניזק והמזיק נבראים ועומדים לפנינו וכההוא +בבא קמא קיז, א+ שותא דהוו מינצו עליה בי תרי ואזל חד מיניהו ומסרה (להפרגמוניא) [לפרהגנא] (דמלכה) [דמלכא] (קי"ל) [וקי"ל] כרבא דאמ' משמתינן ליה עד דמייתי ליה וקאי בדינא. וזהו ממש הנדון שלפנינו, וכל אלו הדברים ברורים לכל יודע ספר.
@שו"ת הריטב"א סימן קצח
+שאלה זו כלשונה נשאלה גם להרשב"א, הובאה בשו"ת הרשב"א ח"ד סי' קיא, וברור כי שואל אחד פנה באותה שאלה עצמה גם לרבינו וגם להרשב"א. ומכאן שגם בחיי הרשב"א והרא"ה כבר נתפרסם רבינו כאחד מגדולי ההוראה. ותוכן תשובת הרשב"א, שאם יש מנהג הכל הולך אחר המנהג, ואם אין מנהג הדין עם רחל.+ עוד שאלת כי ראובן הוציא זיזין בעלייתו לרשות הרבים מחדש והאפיל בהם לעלית רחל שכנגדו, ונתרעמה רחל כי יש עליו להרחיק ארבע אמות. וראובן טוען שאין לו להרחיק, חדא שאין חזקה בזה לחלון הפתוח לרשות הרבים, ועוד שכבר (מתה) [ראתה] רחל ושתקה ומחלה שאין אדם עשוי שסותמין אורו בפניו ושותק. ורחל טוענת שכיון שיש חזקה לחלון הפונה לחצר חברו כ"ש לרשות הרבים, ומה שלא צעקה מיד אינו לפי שמחלה אלא לפי שלא הכירה בדבר עד עכשו. ועוד שלא אמרו אין אדם עשוי שסותמין אורו בפניו ושותק אלא בסותם ממש אורו של חברו, אבל לא בבונה. ע"כ תורף שאלתך.
תשובה +עיין תשובות רבינו בענינים אלה לעיל סי' כ וסי' פא. ושם ציינתי פרטים רבים שנאמרו כאן.+ מה שטוען ראובן שאדם רשאי להאפיל כנגד חלון הפתוח לרשות הרבי' שמעתי שיש מחכמי הדור מי שסובר כן, אבל אני כך דעתי וכך קבלתי ממורי שיחיה שאינו רשאי, וכן תמצא בחדושי' שלי אשר עמכם בשלהי פ' חזקת +עיין בחידושי רבינו שם+ וטענת רחל בזה טענה. ולענין מה שטוען ראובן כי כיון שראתה ושתקה איבדה זכותה כההיא +בבא בתרא ס, א+ דאמ' רב נחמן (לאלתר) [ולאלתר] הויא חזקה לפי שאין אדם עשוי שסותמין אורו בפניו ושותק, ורחל טוענת שלא אמרו חז"ל כן אלא בסותם אורו ממש ולא בבונה במקצת הרחקה, בזו נראה לי שאינה טענה דמה לי מקצתו או כולו כיון שהאפיל עליו, והנה הרב הגדול רבינו משה ז"ל אומ' כדברי שכתב בפ' שביעי מה' שכנים +הלכה ז+ מי שהיתה לו חלון מוחזקת ובא חברו ובנה כנגדו או מצדדיה בלא הרחקה או סתמ' ושתק בעל החלון אינו יכול לחזור בו ולערער לפתוח החלון או להרחיק הבנין, שכיון ששתק מחל, שאין אדם עשוי שסותמין אורו בפניו ושותק אלא א"כ מחל. ע"כ. ומעתה לפי דברים אלו אתה רואה בעיניך שאין חלוק בין סותם ממש לבונה בלא (הרחקת) [הרחקה] גמורה, וכן הדעת נותנת. וגם הטענה האחרת שטוענת רחל שלא הכירה בדבר ולא מחלה הרי אתה בעיניך רואה כי אינה טענה לפי דברי הרמב"ם ז"ל. ומיהו זו וכיוצא בה מחלוקת גדולה בין רבותי' הראשונים והאחרונים +עיין מחלוקת הראשונים בזה בב"י חו"מ סי' קנד+ כי הרמב"ם ז"ל גם הרמב"ן ז"ל סוברים דחזקת נזקין מתקיימת כיון שראה הנזק ושתק בר מקוטרא ובית הכסא ודכותיהו דלית להו חזק' לעולם, אבל רבי' שמואל ז"ל והרב ר' יונה ז"ל ועמהם חבל נביאים ז"ל כלם אומרים שאין חזקה מתקיימת לעולם אלא בשלש שנים ובטענה, ובהא דסותם אורו לא אמרו אלא דהוי חזקה לאלתר ולא בעי שלש שנים, אבל טענה בעיא, שיטעון אתה מכרתו לי אתה נתתו לי, שכל חזקה שאין עמה טענה אינה חזקה. ואני אין אני יכול להכריע בין עמודי עולם +אין ספק שתשובה זו כתבה רבינו בצעירותו, עוד בחיי הרשב"א, כנ"ל, ועדיין היה מיראי הוראה, ובסי' כ ופא כבר הכריע את הכרעתו+ אבל בזו היה נראה לי דכיון דאמרינן לאלתר הוי חזקה דלא בעי טענה ששתיקתו היא ראיתו שאמ' לזה לך חזק וקנה. ומ"מ אין דעתי מכרעת בזה. והחכם יבור לעצמו הדרך הישרה.
@שו"ת הריטב"א סימן קצט
תשובה אשר ממנה תובן השאלה.
+קטע מתשובה זו הביא ב"י בקיצור בחו"מ סי' סו, סוף מחודש לז, בשם רבינו.+ לענין שומר בשטרות יש מחלוקת בין הראשונים ז"ל שדעת הרמב"ם ז"ל +הלכות שכירות פ"ב, הל' ג ועיין מגיד משנה שם, שהביא עיקר מחלוקת הראשונים+ שלא מיעט הכתוב שטרות אלא מן הדברים האמורים בפרש' דהיינו אונסין וגנבה ואבדה, אבל בפשיעה חייבין, דהשתא מדין מזיק חייבין ולא מדין שומרים, והמזיק חייב בכל דבר ואפי' בשטרות וקרקעות וכדמוכח ממתני' דהגוזל את השדה +בבא קמא קטז, ב+ ומההיא דהשורף את שטרות חברו +שם /ב"ק/ צח, א+ מיהו כל שאין כאן ראיה שפשע אין משביעין אותו שלא פשע ושלא שלח בו יד או שאינו ברשותו דהתורה האמינתו דמילתא פסיקתא תנן +בבא מציעא נו, א+ שומ' חנם אינו נשבע, כלומ' אינו נשבע כלל ואפי' שלא פשע ושלא שלח יד. וראיה גמורה מדפרכי' בפ' הזהב +שם /ב"מ/ נז, ב+ אמתני' ושומ' חנם אינו נשבע ורמינהו (בעי) [בני] העיר +שקלים פ"ב, מ"א+ שלקחו את שקליהן ונגנבו או נאבדו אם נתרמה תרומה נשבעין לגזברין ואם לאו נשבעין לבני העיר, ואוקימנא בשנושא שכר ונשבעין ונוטלין שכרן, ואמאי דחקינן בהכי לוקמה שנשבעין שלא פשעו בהן [ושלא שלחו בהן] יד ושאינה ברשותם, אלא ודאי ש"מ דלא (משתעי) [משתבעי] כלל. ודעת רבי' אלפסי ז"ל +בתשובה, כן כתב הרא"ש משמו בפ' שבועת הדיינין ובפ' הזהב, הובאו דבריו בב"י חו"מ סי' סו+ שאפי' יש עדים שפשע בהן פטור, שלגמרי פטרה תורה בהם מתשלומי עבדים קרקעות ושטרות ואפי' מפשיעה ונראין דבריו. וראי' לדבר מדפרכינן התם ונושא שכר אינו משלם והתנן השוכר את הפועל וכו', ואוקימנא בשקנו מידו, ואמאי אוקימנא במאי דלא תנן, לוקמה כשפשעו אלא ודאי דאפי' בפשיעה פטורין +עיין שיטה מקובצת לבבא מציעא נח, א, בשם הריטב"א, שיש מביאים ראיה זו ולבסוף מסיק: ונראה לי שזו אינה ראיה כלל וכו'.+ וכן דעת כל רבותי האחרונים נוחי נפש, וכן כתב רבי' הגדול הרמב"ן ז"ל, וכך קבלנו מרבותי' שיחיו. ודהא (קשיא) [דקשיא] לך דפושע מזיק הוא וחייב שלא מדין שומר, הא ליתה, דפשיעה (גרמה) [גרמא] בנזקין היא שהוא פטור מדיני אדם כדאי' בבא קמא פ' הכונס +דף נה, ב+ ובכמה דוכתי, אלא שהתורה חייבה שומרין בפשיעה מפני שסמך עליהן בעל הפקדון והבטיחו שומר לשומרו, וזה ברור. ודקתני שומר חנם אינו נשבע ולא קתני אינו משלם, משום דהא נמי בכללא, כיון שאינו נשבע שלא פשע מכלל שאפי' פשע אינו משלם. ותו דתנא לא קתני בכל חד מיניהו אלא דכתיב ביה בהדיא, ובשומר חנם לא כתיב אלא שבועה.
מעתה המפקיד (אצלי) [אצל] חברו שטרות אפי' בשטר ולא קבל עליו אחריות בפירוש וטען שנגנבו או נאנסו ואפי' בפשיעה שלו הרי הוא נאמן בלא שום שבועה ואפי' דרבנן, ופטור לגמרי, וכן לדברי הרמבמז"ל פטור ונאמן כל זמן שלא פשע בהן. מעתה אם טען החזרתים לך נאמן מגו דאי בעי אמ' נאנסו וכדאי' בפ' המוכר +בבא בתרא ע, א+ ואינו נשבע שבועה חמורה, דכי אמרינן מאי נאמן בשבועה היינו היכא דבטענת נגנבו ונאנסו הוה משתבע, מדפרכינן וכי אמ' נאנסו לאו שבועה בעי, ופריק מאי נאמן דאמרינן נמי בשבועה, הא בשטרות דהטוען נאנסו פטור משבועה, אף כשטוען החזרתי פטור משבועה. והיה אפשר לומ' שאפי' הסת אינו נשבע במגו דאי טעין נאנסו שאינו נשבע אפי' היסת כדעת רבותי ז"ל, אלא דבכי האי גוונא ליכא מיגו דשבועת היסת בפקדון ומלוה בכפירה שכופר בכל תקנתא דרבנן בתראי הוא לפי שאין אדם מעיז פניו לתבוע ממון [מחבירו] אלא א"כ יש לו [עליו] כדאי' בשבועות +דף מ, ב+ דאלו מדינא פטור משבועה היכא דליכא שטרא, וכיון דמדינא פטור (וחייבוה) [וחייבוהו] רבנן, כי אית ליה מגו נמי חייב שבועת היסת, דלא מהני ליה מגו דידיה טפי מטענה גופה דחזרה בעצמ' נאמנת (מדינה) [מדינא] (וחייבוה) [וחייבוהו] רבנן, שיותר גדול כח הטענה הנאמנת מחמת עצמה מן הנאמנת מחמת מגו, אשתכח דמהני ליה מגו דנאנסו לפוטרו מממון ומשבועה דאוריתא אבל לא משבועה דרבנן, ואפי' ליכא שטרא, וזה דעת רבותי' ז"ל. אלא שמקצת רבותי פוטרין שטרות אפי' משבוע' זו לפי שאין גופן ממון. מ"מ כל שנאמן בחזרה וכיוצא בו במגו אינו צריך לטעון טענת מגו כלל בשום מקום, אלא הרי (הוא) [אנו] מאמינין אותו לאלתר. וזה ברור ופשוט מאד.
ולענין מקום רואים אשר גלגלת בשאלתך לא ירדתי לסוף דעתך בזה מה עניינה בכאן, שאין דין רואים אלא כשטוען טענת גנבה ואבדה או אונסין וכיוצא בו, והוא אומ' שאירע כן בענין שאלו היה כדבריו אי אפשר שלא ידעו בו אנשים כשרים הראויים להעיד, דבכי הא אמרינן כיון שיש רואה יביא ראיה ויפטר כאיסי בן יהודה דהילכתא כותיה, והאידנא איתיה אפי' במילי דעלמ' שאין מאמינין בשבועה בדבר שנעשה בפומבי ובענין שידעו בו בני אדם כדמוכח בפ' השוכר +בבא מציעא פג, א+ מההוא דאמ' ליה לחבריה זיל זבון לי חמרא וכו' עד ארבע מאה דני חמרא כי תקפי קלא אית להו, בסתמא דמילתא זיל איתי ראיה [כו'] כמאן כאיסי, ומהדרינן אין כאיסי וסבירא לן כותיה. והא התם דמדינא שליח מהימן בשליחותו בכל דוכתא ואפי' הכי במקום שדנין שאם [הדבר] הוא כטענתו יש יודעים בדבר צריך להביא ראיה, הא כל שלא טען שנאנסו במקום רואין אלא שטען סתם שנגנבו או נאבדו ונאנסו הרי הוא נאמן בדינו שאני אומ' במקום [שאין רואין היה הדבר]. וה"ה כשאומ' החזרתי שהוא נאמן מגו דאי בעי אמר נאנסו סתם או נאנסו במקום שאין ראות, ומגו אחד הוא ולא מגו דמגו. וזה פשוט. וכן אין טענת תחלתו בפשיעה וסופו באונס למי שטוען שלא נאנס כלל אלא שהחזירו, וכי לא היה לו אפשר לטעון נאנס או נגנב שלא בפשיעה כלל ושלא במקום רואין, וכ"ש למה שכתבנו למעלה דבשטרו' אפי' פשע בהן מתחלה ועד סוף פטור מן התשלומין.
@שו"ת הריטב"א סימן ר
ומה ששאלת לענין תשעה באב שחל להיות בשבת מהו לספר ולכבס באותה שבת.
תשובה דין זה מפורש בירוש' +תענית פ"ד, הל' ו וכן כתבו הרא"ש והר"ן והג' המרדכי והכלבו, ובספר המצוות כתב שנהגו לאסור כל שבוע שלפניו, הובאו דבריהם בטור וב"י או"ח סי' תקנא+ שהוא מותר וכן דעת רבותי' ז"ל.
@שו"ת הריטב"א סימן רא
ומה ששאלת במי שנשבע ליתן סך ידוע לבתו ומת ולא נתן.
תשובה +תשובה זו הביאה ב"י בקיצור בחו"מ סוף סי' רנב בשם רבינו.+ הדבר ידוע ופשוט שאפי' היה ש"מ כשנשבע כיון שלא נתן ולא צוה ליורשיו לתת שהם פטורין לגמרי, ואין בזה משום מצוה לקיים דברי המת +כתובות ע, א, גטין יד, ב, טו א, מ, א+ שאין זה אלא במצוה ליורשין או לאחרים שספק בידם לעשות וקבלו עליהם או ששתקו +עיין מה שכתב רבינו בנדון זה לעיל סי' נד וסי' קכג+ וכדמוכח מעובדא דאיסור גיורא +בבא בתרא קמט, א+ ודוכתי אחריני. ואין זה מקומו להאריך יותר.
@שו"ת הריטב"א סימן רב
עוד שאלת מה ששנינו +אבות פ"א, מ"ח+ כשיהיו בעלי הדין לפניך יהיו בעיניך כרשעים, למה לא נאמ' שיהיו בעיניו כזכאין, דהשתא לא יהפך בזכות אחד מהם יותר מחברו ויצא הדין לאמתו.
תשובה אלו אמ' שיהיו בעלי דינין כזכאין על כרחין היה לו לחזר מעצמו בזכות שניהם שהרי מהפכין בזכותו של אדם זכאי, וכיון שכן שוב אין הדבר בידו (לעשותו) [לעשות] זה במדה ובמשקל שלא יהיה מהפך כלל בזכותו של בעל דין זה יותר מזה, שזהו דבר שאינו בכח האדם, אבל כשאומר שיהיו שניהם בעיניו כרשעים אין לבקש מעצמו בזכותו של אחד מהם כלל, שאין מהפכין לרשע לזכות, אלא שישמע טענותיהן כפי מה שיהיו במשמע, (נדון) [וידון] על פיהן +וכן משמע מלשון הרמב"ם בהלכות סנהדרין פכ"ג, הל' י+ שאין לדיין אלא מה שעיניו רואות +בבא בתרא, קלא א, סנהדרין ו, ב, נדה כ, ב+ אלא שאם הוא דין מרומה יש לו להחמיץ הדין עד שיתברר או שיסתלק ממנו. +וכן פסק הרמב"ם בהלכות סנהדרין פכ"ד, הל' ג וטוש"ע וב"י חו"מ סי' טו.+
@שו"ת הריטב"א סימן רג
לעיר וושקה. +שו"ת זו ככתבה וכלשונה נדפסה לעיל סי' יא ושם ציינתי את הטעון ציון.+ שאלתם ראובן נתן במתנה לחוד לרחל אשתו מנה, ואח"ך נפטר ראובן (ותבע) [ותבעה] רחל מיורשיו המתנה לחוד שכתב לה ראובן בעלה, כי היורש טוען שזה שכתוב בשטר המתנה ונתתי שמשמעו שנתנם כבר, וגם כי הודאת הבעל שהודה כי היו המעות ברשותו ובממונו שאינה הודאה ויש לאלמנה להביא ראיה שהיו ברשותו באותה שעה, שאם לא כן הוה ליה מקנה לחברו דבר שלא בא לעולם. ע"כ.
תשובה ודאי לא דקדק היורש הזה בטענותיו אלו. והנה שתי טענותיו סותרות זו לזו, כי בטענה הראשונה אומ' שכבר נתנם לה והגיעו לרשותה, והטענה השנית שלא נתן לה כלום אלא שהקנה לה דבר שלא בא לעולם. ואיני מקפיד ומדקדק בזה, (שלא) [אלא] אשוב לעיקר הדין, ואומ', שכיון שהודה ראובן שהיו המעות אצלו וברשותו (מקפיד ומדקדק והודאת) [הודאת] בעל דין כמאה עדים, ולא אמרו שאין הודאתו הודאה אלא במקום שחב לאחרים כגון לקוחות שלקחו ממנו או בעלי חובות שלו או מקבלי מתנה שלו, אבל לגבי דידיה ודאי הודאתו הודאה, וה"ה לגבי יורשין דיורש כרעא דאבוה ומנכסי עצמו הוא בא ליפרע. ואפי' במקום שחב ללקוחות וחבריו לא אמרו שאין הודאתו הודאה אלא בשהודה אחר שנתחייב לאותן בעלי חובות או שלקחו ממנו אותן לקוחות, אבל אם הודה קודם שנתחייב וקודם שלקחו ממנו אותן לקוחות ואע"ף שנתחייב אחרי כן להן ודאי הודאתו הודאה, וההיא דגרסי' בפ' האשה שנתארמלה האומ' שטר אמנה הוא זה אינו נאמן ואוקימנא כגון שחב לאחרים וכדר' נתן וכו' מפני שהודה לזה אחר שנתחייב לבעל חובו הבא ליפרע מחובותיו מדר' נתן, ולפי' אפי' לא יהא היורש הזה אלא לוקח או בעל חוב או מקבל מתנה כיון שלא זכה אלא אחר ההודאה וכשהודה זה לא היה לו בנכסים זכות אין טענתו טענה, כ"ש שהוא יורש. ולפי דעת בעלי התוספות ז"ל אפי' היתה ההודאה אחר שמכר או נתן מוקמינן אחזקה דודאי היו ברשותו עד שיביאו הלקוחות ראיה שלא היו ברשותו, (שהם) [שהרי] כיוצא (בזו) [בזו] מצינו להם בפ' חזקת הבתים שכתבו אי כתיב בשטר הודאה שנתתי לו ארבע אמות בחצרי ואגבן נתתי לו כך וכך מטלטלי [כי אתי] למיגבי ב"ח מטלטלי מלקוחות לא מצו למימר לקוחות איתי ראיה שהיה לו קרקע בשעה שנתן לך המטלטלין, דמסתמא לית לן למחקר אי אית ליה קרקע, אלא מסתמא גבי הנהו מטלטלי אע"ג דלא חזינא ליה קרקע בהדיא השתא. ע"כ. וה"ה בנדון שלפנינו. אמנם לפי עניות דעתי אין אני מודה להם בדין זה אלא כשהודה קודם שמכר, אבל אם הודה אחר שמכר ודאי צריך להביא ראיה, ודוקא לגבי מוכר ובעל חוב, אבל לגבי יורש לא שנא הכי ול"ש הכי הודאתו הודאה. גם מה שטען היורש כי אין במשמעות לשון ונתתי אלא שנתנם כבר וכבר הגיעו לידה קודם הכתיבה. בודאי כי לשון ונתתי שתי לשונות משמע לשעבר ומשמע להבא כענין שאמרו בפ' השולח בלשון בטל הוא שהרי אמרו שם בפ' השולח האומ' נתתי שדה פלו' לפלו' נתתיה לו הרי היא שלו הרי היא שלו אמ' ר' יוחנן וכלם בשטר, פי' מפני שאינו לשון הודאה שאלו בהודא' בלא שטר נמי קנה אלא מפני שהוא לשון מתנה להבא צריך שטר דקרקע אינו נקנה בדברים, וכן פירשוה רבי' משה בר נחמן ז"ל והר' מאיר זצ"ל. גם יש כיוצא בזה בתלמוד והוא לשון חכמים נוהג בכל מקום שאומ' לשון עתיד בלשון עבר כדתנן כתב לו על הנייר או על החרס שדי מכורה לך שדי נתונה לך שפי' שדי תהא נתונה לך (ההוא) [תהא] מכורה לך, וכן דין ודברים אין לי בנכסיך פי' לא יהא לי, וכן הרי את מקודשת לי פי' הרי את תהא מקודשת לי, וכן גט זה בטל הוא פי' יהא בטל, וכיון שמצינו נתתי דמשמע שתי לשונות אלו השתא נחזי אנן (הירוש') [היכי] משמע (בשטרי) [בשטר] זה, וכשאנו מעיינין בו מצינו כל לשון השטר מוכיח כי להבא הוא אומ' כן, שהרי הודה בשעת הכתיבה שהיו המעות ברשותו ובממונו, ואם כבר נתנם לה היאך הוא אומ' כן, וא"ת כי כבר נתנם לה בקנין אלו שנשארו ברשותו, א"כ מה מרויח היורש הזה בטענתו זו, סוף סוף המעות בשעת הכתיבה ברשותו היו, כ"ש ששאר כל לשון השטר מוכיח שעכשו נותן לה ומפני זה הודה כדי שיהיו מצויין ויקנה דבר שהוא ברשותו. הילכך אין טענת היורש טענה מן הצד הזה.
@שו"ת הריטב"א סימן רד
+גם שו"ת זו נדפסה לעיל סי' יב בשינוים מעטים בשאלה, והתשובה ללא שינוים, ושם ציינתי כל הטעון ציון.+ עוד שאלתם בענין ההוצאות שטוען היורש דכיון שהשביחו מחמת הוצאה (יש עליו) (ראובן) [שראובן] הנז' (להוציא) [הוציא] הוצאות גדולות בקרקעות שהכניסה רחל בנדוניא והשביחוהקרקעות מחמת ההוצאה, ועכשו נפטר ראובן, ויורשי' אומרי' לרחל שיש להם ליטול השבח, והאלמנה טוענת שכיון שלא קבלם הבעל בשומא ולא בנכסי צאן ברזל כי מה שהוציא הוציא ומה שאכל אכל.
תשובה כבר כתבתי (להם) [לכם] כי הבעל שהוציא הוצאות בנכסי אשתו אם הם נכסי מלוג מה שהוציא הוציא ומה שאכל אכל כמו שהוא מפורש משנה שלמה פ' האשה שנפלו לה נכסים, ואם הם נכסי צאן ברזל כי כל השבח לבעל ושמין לו וידו על העליונה מפני שנכסיו הן ובארעא דידיה אשבח. והדין היה נותן שלא יסתלק בדמים אלא משום שבח בית אביה מדרב יהודה בפ' אלמנה לכהן גדול ביבמות, ונכסים אלו שהכניסה רחל לראובן בנדוניא לכאורה נראה דכיון שקבל ראובן אחריותם עליו שהרי כתבו אחריות וחומר שטר כתובה ותוספת ונדוניא זו קבילית עלי וכו' עד בחומר כל שטרי כתובות ותוספות (ונדוניות) [ונדונינות] דנהיגין בבנות ישראל שדין נכסי צאן ברזל יש להן, שהרי כתב הרמבמז"ל בה' אישות פ' י"ו הנכסים שמכנסת אשה לבעלה בין קרקע בין מטלטל וכו' עד ואם קבל הבעל אחריות הנדוניא עליו ועשה ברשותו שאם פחתה פחתה לו ואם הותירה הותירה לו הרי זו נקראת צאן ברזל, ואם לא קבל אחריות וכו', ע"כ. ובנדון שלפנינו הרי קבל עליו אחריות כמו שכתבנו, אמנם כי מעיינינן בה שפיר איפכא מסתברא, ואני דן בזה ואומ' שאע"ף שמקבל הבעל אחריות הנדוניא עליו אינם נעשים צאן ברזל להיות כנכסים שלו עד שיאמ' בפי' שאם פחתו פחתו לו ואם הותירו הותירו לו או שיקבלם עליו בשומא בדמים קצובים או שיקבלם בפירוש בתורת נכסי צאן ברזל, אבל בשאר אחריות ואפי' פירש שקבל אחריות גנבה ואבדה או אונסין כשואל אינן נעשין צאן ברזל, דמאי צאן ברזל כשמם שאינן נפתחין לעולם וכדאמרי' בפ' איזהו נשך אי דלא קביל עליה אונסא וזילא צאן ברזל קרית להו, אלמא כל שאם הוזלו לא הוזלו לו ואע"ף שלא כחשו אינם צאן ברזל, כ"ש כשלא קבל עליו אחריות כחישה ופחיתה. ויש לדקדק ג"כ דין זה מדתנן בפ' אלמנה לכהן גדול אלו הן (עבידי) [עבדי] צאן ברזל מתו (מה) [מתו] לו הותירו [הותירו לו]. לא מיקרו צאן ברזל עד שיהא פחיתה ויתרות לבעל, ובלאו הכי אע"ג דקביל אחריות גנבה ואונסין אינם נכסי צאן ברזל ולא יאכלו בתרומה. וראיה מכרעת לזה מדאמרי' התם בגמ' כדאקשי' עליה דרב יהודה דאמ' היא אומרת כלי אני נוטלת הדין עמה ממתניתין דתנן עבדי מלוג (מהו) [מתו] מתו (לו) [לה] וכו', ושני רב ספרא מי קתני התם אלו שלו וחייב באחריותן קתני, ואתמהי' וכל היכא דחייב באחריותן אכלי בתרומה והתנן (ישיר) [ישראל] ששכר פרה (מכאן) [מכהן] יאכילנה כרשיני תרומה (כיון) [כהן] ששכר פרה מישראל אע"ף שמזונותיה עליו לא יאכילנה כרשיני תרומה פי' (אלמנה) [אלמא] אע"ג דחייב באחריות' שהרי שוכר חייב בגנבה ואבדה אינם נכסי כהן ולא יאכלו בתרומה, ואלו במתני' תנן הואיל וחייב באחריותן הרי אלו יאכלו בתרומה, ופרקי' [נהי] דמחייב נמי באונסין בכחישה ובפחיתות דמים מי מחייב. זו היא (גרסת) [הגרסה] הנכונה, וה"פ לא דמי אחריות דהתם לאחריות דהכא, דאלו התם לא מחייב אלא בגנבה ואבדה ואפי' היה שואל לא היה מחוייב אלא באונסין בלבד, אבל בפחיתות דמים וכחישה לא מחייב ולפי' לא חשיב נכסי דידה, אבל נכסי צאן ברזל חייב בכחישה ובפחיתות דמים שכן שנינו אם מתו מתו לו, ואם מתו לאו דוקא אלא ה"ה אם פחתו, אלא דלא שייך בעבדים פחיתה ומהותירו לו אתה למד שאם פחתו פחתו לו ואם מתו לאו דוקא, ואמרינן הא לא דמיא אלא לסיפא (וכיון) [וכהן] ששכר פרה מישראל יאכילנה כרשיני תרומה, ומתני' נמי דקתני עבדי צאן ברזל יאכלו בתרומה להא דמיא, ע"כ. הרי אתה רואה דכל שלא נתחייב הבעל בכחישה ופחית' שאם פחתו פחתו לו ואם הותירו הותירו לו אינם נקראים נכסי צאן ברזל להיותם חשובים כנכסים שלו. גם דברי הרמבמז"ל שכתבנו למעלה מראין כן, שכן כתב ואם קבל הבעל אחריות הנדוניא עליו ונעשית ברשותו שאם פיחתה פיחתה לו וכו' הא לאו הכי אלא שקבל עליו אחריות סתם אינם נכסי צאן ברזל. וכן ממה שכתב ואם לא קבל הבעל אחריות הנדוניא עליו אלא הרי הוא ברשות האשה שאם פיחת' פיחת' לה ואם הותירה וכו' הרי זו נקראת נכסי מלוג, ע"כ, אלמא כל זמן שאם פיחתה [לא] פיחתה לו אע"ף ששאר האחריות על הבעל נכסי מלוג הם, דאי לא למה ליה למימ' אלא הרי היא ברשות האשה וכו', לימא ואם לא קבל הבעל אחריות הנדוניא עליו הרי זאת נקראת צאן ברזל, אלא לאו ש"מ דעת הרב מה שכתבתי. וכיון שזה לא קבל עליו אלא אחריות סתם אין במשמעו אלא גנבה ואבדה אפי' אונסין, אבל פחיתה ויתרות ליכא כיון שלא פורש, דתנאי הוא וצריך להתפרש. ואם תאמ' מכיון שכתב כחומר כל שטרי נדוניות דנהיגין בבנות ישראל הרי זה כמי שפירש שאם פחתו פחתו לו שהרי רוב בנות ישראל עושין כן, הא ליכא, שזה תנאי הוא וכל דבר שהוא תלוי בתנאי כל שלא פירש אינו מחוייב כן, ואין נכלל בלשון כחומר כל שטרי אלא דברים שאין הסופר בקי בדיקדוקם ודברים שהם תחת הכלל, אבל תנאים לא. תדע דשומר שהתנה עליו שמתחייב באחריות שמירתו כחומר כל שטרי שכירות הנוהגי' בישראל אפי' רוב שומרי שכר כותבין שהוא מתחייב באונסין זה לא נתחייב אלא בגנבה ואבדה, דכיון דמדינא אין שומר שכר חייב אלא בגנבה ואבדה אלא א"כ התנה כדאמרי' מתנה שומר שכר להיות כשואל, אינו מתחייב עד שיפרש. ועל הנדון שלפנינו כתב רבי' האיי ז"ל בתשובה האי מאן דמקבל עליה למכתב שטרא בכל לישנא דזכותא אע"ג דלא ידע ספרא לאחזוקי כראוי כיון דכתי' ביה ואחריות שטרא דנן קבילית עלי כחומר כל שטרות דנהיגין בישראל קיימין לכל כללי דתחות עניניה, אבל תנאין כגון נאמנות דהלואה ובטול מודעי במתנה לא מחשבינן ביה עד דמפרשן. ע"כ. והרי נאמנו' ובטול מודעי שהוא דבר שהוא נוהג בכל השטרות ואעפ"כ כיון שאינו מפורש בשטר אע"ף שכתוב וקבילית עלי אחריות שטר כחומר כל השטרות לא מחשבינן ביה, וה"ה לנדון שלפנינו, וזו ודאי סברא נכונה, כי היאך יהיו תנאים הצריכין להתפרש נכללים בלשון כולל.
@שו"ת הריטב"א סימן רה
תשובות שהשיב על השגות שהשיגהו חכם אחד בלשון תשובותיו +כנראה, שתשובת רבינו המקורית היתה באחד שנתחייב בשטר ליתן לבתו כך וכך בתנאים מסויימים וקנו מידו והשליש השטר ביד שליש ואמר לו כשיתקיימו התנאים החזר שטר זה לבתי, ומתה הבת, ונשאל רבינו: אם חייב השליש ליתן השטר ליורשיה ואם זכו בכל המתנה, והשיב, שאינו חייב ולא זכו במתנה. וחלק עליו חכם אחד מחכמי דורו, שרבינו מביא דבריו פסקי פסקי ועונה עליהם.+ עמדתי על כתבך הנחמד והנכבד, וראיתי בו דברים שאני תמה עליהם מאד ואומ' פה קדוש היאך יאמר כדברים האלה, אולי מיעוט הפנאי וימים שאין בהם לאדם חפץ +על דרך הכתוב קהלת יב, א+ לא נתנוך לדקדק בהם כל הצורך. ואנכי עפר ואפר +על דרך הכתוב בראשית יח, כז+ להשיב עליהם, אכן להגדיל תורה ולהאדיר +עדה"כ ישעיה מב, כא+ ותשוקתי ליכנס עמך בדברים כתבתי מה שהראוני מן השמים וכפי עניות דעתי, והאלקים יכפר בעדי +עדה"כ דברי הימים - ב ל, יח+ ויורני דרך אמת.
כתבת ומה שהבאת לראיה מההיא דתניא בגיטי' +דף עד, א+ התם לאו משום שלא זכו היורשין כמו שזכה אביהם אתינן עלה אלא שלא תשלים היא תנאה בכך וכו'.
תשובה גברא חזינא תיובתא לא חזינא, דודאי ממקום שבאת לסתור דברי משם היא הראיה שלי, והבאת מעשה לסתור, ואיך עלה (לכל) [על] דעתך לומ' דמשום חיובא שנתחייבה לבעלה ולא נתחייבה ליורשיו אתינן עלה, ואתה חושד דעתי בדבר שאפי' (בתינוקת) [תינוקת] של בית רבן יודעין אותו, ואלו קורין הבריתא ההיא ללעוזות בלעז בלא שום פי' בעולם כולם יבינו דהתם לאו חיובא דממונא איכא כלל, אלא פלוגתייהו בתנאה (דשרי) [דשדי] הוא בגיטא דקתני +תוספתא גטין פ"ה+ נתנה אינה זקוקה ליבם וכו', (וטרחתי) [והטרחתי] עצמי לפרש אותה בכתב שאחר כן אות באות, רבנן סברי דכיון דקאמ' לי, אם נתנה אותו אליו בחייו כבר השלימה תנאה והיא מגורשת ואינה זקוקה ליבם, אבל אם מת אין אומרי' תתן (ליורשיה) [ליורשיו] דכי אתני לי קאמ', ולי ולא ליורשי משמע, פי' לדברי, וכיון שכן לא (תתקיים) [יתקיים] תנאה דאתני בנתנה ליורשין, הא למדת דמשום תנאה אתינן (עליה) [עלה] מדאמרינן דכי אתני, ומדאמרינן אם נתנה בחייו כבר השלימה תנאה. ועוד אמרתי אחרי כן, וכי תימ' שאני גט משאר תנאין דעלמא ומשום חומרא דאשת איש וכו', הרי הדיוק ההוא מוכיח דלאו משום חיוב ממון אתינא עלה, דאי לא מאי חומר' דהכא מתנאה דעלמא, האי ממון והאי ממון, וגט מאן דכר שמיה, אלא הפי' וכי תימ' לעולם בתנאין דעלמ' לי ואפי' ליורשי משמע אלא הכא אחמור רבנן שלא תהא מגורשת בכך ודרשו לי ולא ליורשי שלא נתיר ספק אשת איש לעלמא, סוף דבר מן (הקושיא) [הקשיא] לך משם היא הראיה שלי, דמאי טעמא אמור רבנן שלא השלימה תנאה בנתינה ליורשין, משום דלי ולא ליורשי משמע, כלומ' בכל דוכתא, אף אני אביא ראיה לכל תנאה דעלמא דאתני ביה דלי ולא ליורשי משמע ואין בו זכות ליורשי' אלא אם כן באין לעמוד תחת מורישם וכמו שאני עתיד לפרש. וקודם לכן הייתי בעל סברא בדבר ההוא, והשתא אשכחן דאסכים רחמנא על ידי (אל) [את] הרב ר' מאיר הלוי זצ"ל +הוא הרמ"ה בר' טודרוס, חבירו של הרמב"ן, והוא הנקרא ר' מאיר אבולעאפיה, אשר נגדו כתב ר' אהרן הכהן מלוניל דברים חריפים מאד על שיצא בזלזול נגד הרמב"ם (עיין ספר אגרות מאת יחיאל בריל פריז /אלף שמונה מאות שבעים ואחת/)+ כתב בפרטי גטין +הרמ"ה כתב תוספות וביאורים על כל התלמוד ונקרא פרטי פרטין, ושם כל מסכת עליהם: פרטי גטין, פרטי ברכות, ועיין חיד"א בשם הגדולים אות מם, ערך יב+ גבי ההיא בריתא וש"מ הא דתנן +בבא מציעא סה, ב+ הלוהו על שדהו ואמ' לו [אם] אי אתה מביא לי מכאן ועד שלש שנים הרי היא שלי הרי היא שלו, שלא נתקיים התנאי אלא א"כ מביא המוכר בעצמו ונותן ללוקח עצמו, מדקאמ' אתה ולי, דלי ולא ליורשי משמע, ואתה ולא (ליורשך) [יורשיך], קנה, אלו דבריו. והם סיוע לדיוק שלי שדקדקתי מדקאמ' לי ולא ליורשי, מכלל דכל דוכתא הוא ולאו משום חומרא דגטין. והתם ודאי כשנטל לו קנין על זה ואמ' אם אתה מביא לי עד שלש שנים אחזיר לך קרקע שלך ולא תהא מכירתך מכירה היא שנויה, דאתה ולא יורשיך, דאי באמירה בעלמא לאו כלום הוא ואפי' (לדידה) [לדידיה] נמי, אלא שאין הקנין לגבי הא מילתא מעלה ומוריד כמו שאפרש (מס' די) [בס"ד].
ועוד דמתוך דבריך בקושיא זו משמע כי לדעת רבנן הא דאמרי לי ולא ליורשי דוקא לגבי גט שלא תהא מגורשת אע"ף שתתן ליורשיו, אבל מ"מ מחוייבת היא לתת כמו שהיתה מחוייבת לאביהם, דלי ואפי' ליורשי משמע. וחס ושלום, דבמה נתחייבה להם ולאביהם, והרי ברצונה הדבר תלוי אם תרצה לחוש לעצמה ולתת אפי' לבעלה כדי להיות מגורשת, ואם לא תרצה אין עליה חיוב אלא שלא תהא מגורשת, והיינו דקתני נתנה אינה זקוקה ליבם (לא) [ולא] קתני חייבת היא לתת לו, אלא נתנה, כלומ' אם רצתה ונתנה, אבל חיובא דממונא ליכא עלה כלל לא לבעלה ולא ליורשיו וכמו שפירשתי למעלה. ומפני שלא היה בזה שום חיוב לבעלה בחייו לא נתחייבה (לו) [ליורשיו] ופירש' רבנן דלי ולא (ליורשיו) [ליורשי] משמע ואינה חייבת לתת להם כלום, ואפי' תתן אינה מגורשת בכך.
כתבת ועדין אני אומ' שאין דנין דבר שיש בו קנין וכו', פי' לדבריך ועדין אני אומ' שאפי' תאמר אינה מחוייבת לתת ליורשים משום לי ולא ליורשי משמע, היינו טעמ' משום שלא היה שם קנין, ואין דנין מדבר שיש בו קנין לדבר שאין בו קנין.
תשובה תמה אני ומה קנין שייך בההיא דגיטין, שהרי המתנה התנאי הוא שיש לו (עליו) לקבל המעות, דאיהי לא יכלה למישדי תנאה בגיטא וכדאמרינן הרי זה גיטיך על מנת שתתני לי וכו', ולא מצאנו בשום מקום קנין אלא למקנה ולא לקונה וקי"ל +שם /ב"מ/ מז, א+ בכליו של מקנה, ואשה זו לא נתחייבה בכלום מעולם לא לגבי בעלה ולא לגבי יורשין, ועוד דלגבי דיוקא דלישנא מה מעלה הקנין, ומה הועיל בתנאה דעלמא דלית חיוב ממון, והלא אין הקנין מוסיף כלום אלא קיום לדברים המפורשי', ולפי' אויר ודירה +נתבארו בטור חו"מ סי' ריב ורמב"ם הלכות מכירה פכ"ב, הל' יג - יד, מבבלי וירושלמי+ ודברים שלא באו לעולם ולרשותו לא יועיל בהם הקנין ולא יציל, וכההיא דריש פ"ק דבתר' +דף ג, א+ כדאקשינן וכי קנו מידם מאי הוי קנין דברים בעלמא, וא"כ גם לי ולך, כיון דלי ולא ליורשי משמע בלא קנין, אמאי משמע לי ואפי' ליורשי מפני הקנין, ואם מפני שנתחייב לאביהם בקנין, אפי' בלא קנין נמי אם כתב לו אני חייב לך כך וכך ומסר לו, אלא דהתם לאו משום דלך ואפי' ליורשיך הוא, דלעולם לך ולא ליורשיך, אלא דאינהו זכות אביהם תובעים וכבר נתחייב לו (כתבו) [בכתבו] חייב אני לך. וכבר נתתי בזה כלל גבוה וסוג עליון בכתב האחר ובהגיעי (בג"ה) [בע"ה] לעיקר הדין אראה לתלמידים באצבע שאין הקנין מועיל כלום בנדון שלפנינו לגבי האי דינא, ואינו מעכב מלמדרש ביה לבתי ולא ליורשיה לאשר יודה על האמת ולא יכניס ראשו בין המחלוקת.
כתבת ומה שזכרת נדר ושבועה אין לי עליך וכו', לפי שלא היה שם קנין וכו', עד מה שכתב הב"ה =הבעל העיטור= ז"ל.
תשובה לפי קוצר דעתי ראיתי בכל מה (שכתב) [שכתבת] בזה מראש ועד סוף ערבוב דברים ובלבול, לא ירדתי כלל לסוף דעתך בכל הדברים ההם, כי אין שמועת הגמרא וגם לשון הבהז"ל מתפרשים כן, והראיה שהבאת משם אינה דומה לנדון כלל, וחי נפשי ראיתי כאן מקום לפרש כל השמועה ההיא כמו שפירשו רבותי ז"ל המפרשי', אלא שהוא עמל בעיני מרוב הטרדה שלי, והרי אני מקצר ועולה ודוכרן פתגמי בלחוד הוא דמדכרנא לך כי אתה חכם לדעת כל זה. לפי דברי' משמע דמימרא דאבא שאול +כתובות פז, א+ גבי כתב לה נדר ושבועה אין לי עליך קאי וכן נמי מימרא דהב"ה ז"ל +בעל העיטור במאמר חמישי, נאמנות+ ופליגי רבנן דמתני' ואבא שאול, דרבנן סברי דלי ולא ליורשי אבל מה אעשה שהרי אחז"ל וכו' ולפי' היורשין משביעין אותה, וקאמ' מרן ז"ל +בעל העיטור במאמר חמישי, נאמנות+ ה"מ דלא קנו מיניה וכו', ואין הדברים כן, דבמילתא דרבנן לא בעינן קנין כלל, ור' זכאי ואבא שאול לא עסקי כלל בהיכא שכתב לה נדר ושבועה אין לי עליך אלא במילתא אחריתי קא עסקי, אבל בהא מודו ליה לרב דמתני' דאין היורשי' בכלל, וא"כ מה ראיה יש לך ממה דאמ' אבא שאול וממה דאמ' מרן ז"ל על מימרא דאבא שאול, הרי זו כאלו הבאת ראיה משנים אוחזין בטלית בלא פחות ובלא יתר, ולפירושא דילך הא דאמ' מרן ז"ל על מימר' דאבא שאול אהייא אי אמאי דקאמ' דמדינא בין הוא בין יורשיו אין משביעין אותה דלי ואפי' ליורשי ועל זה קאמ' מרן ז"ל ה"מ בשלא קנו מידו, א"כ (ראיתיך) [ראיתך] הפוכה הפך אמתי, אלא דאע"ג דמתוך ראיתך דאהא קאי משמע, ליתיה, דאיהו אדרבה בעי לאוכוחי ולא קאי אלא אמאי דקאמ', אבל מה אעשה שהרי אחז"ל ועליו קאמ' ה"מ דמשביעין היורשין מפני תקנת חכמים כשלא קנו מידה וכו'. וא"כ מה ראיה יש לך מכאן, דאפי' לדבריך אלא כי קאמ' אבא שאול דיורשין משביעין אותה לא משום דלי ולא ליורשי אלא מפני שאחז"ל הבא ליפרע מנכסי יתומים ואין אנו יכולין לעקור תקנת חכמים, וקנין לאו למדרש לי ואפי' ליורשי אתי, למעקר תקנתא דרבנן בלחוד, הנה אפי' [אם] השמועה ההיא מתפרשת כדבריך אין משם ראיה, כל שכן כי הדברים הפוכים, דכלי [דכולי] עלמא היכא שכתב לה נדר ושבועה אין לי עליך הוא אינו יכול להשביעה אבל היורשין משביעין אותה ואפי' יש שם אלף קניינים, ואבא שאול לא עסיק בהא כלל ולא פליגי בה, ומדההוא לא איירי ביה, מרן הבהז"ל לא איירי ביה. ור' זכאי ואבא שאול עסקי בהיכא שכתב לה אחת מאלו הלשונות דלא נדר ודלא שבועה וכו', אם יש במשמעות אלו הלשונות פטור דיורשין אם לאו, וכי פליגי אבא שאול ורבנן דמתני' אליבא דמאן דס"ל דפליגי היכא שכתב לה בפי' נדר ושבועה אין לי וליורשי עליך הוא אי מהני פטורא דפטר בפי' משבועת היורשין אם לאו. והלא דברים ק"ו ומה בשפטרה בפי' פלוג ואמ' דלא אהני לה, לכ"ש דאמ' לי דדרשינן לי ולא ליורשי ואפי' יש שם קנין, ועל כרחי צריך אני לפרש במימרא זו דאבא שאול, ונתחבטו בה גדולי החכמים ז"ל דעת +קטע זה הביא מרן ב"י בקיצור באה"ע סי' צח, בשם רבינו וקטעים אחרים ממנה הביא בחו"מ סי' קכה וסי' רז וסי' רצ+ הרב הגדול הרב אלפסי ז"ל דאבא שאול כי היכי דלא פליג עם רבנן דמתני' ברישא דמתני' דאם כתב לה נדר ושבועה אין לי עליך שהוא אינו יכול להשביעה אבל יורשיו משביעין אותה, הכי נמי לא פליגי בסיפא דמתני' דכתב לה נדר ושבועה אין לי וליורשי עליך דבין הוא ובין יורשיו אין משביעין אותה כדאתני בהדיא, ואבא שאול דינא חדתא דלא איירי ביה תנא דמתני' אתא לאשמועינן, שאם לא כתב לה בפי' פטור יורשין אלא שאמ' לה אחת מאלו הלשונות כגון דלא נדר מנכסאי וכו', קאמ' אבא שאול שאע"ף שבשאר מקומות יש במשמעות אלו הלשונו' אפי' היורשין, דהכי משמע דלא נדר דלא שבועה שלא תדור ושלא תשבע ובין לו ובין ליורשיו משמע ובין מנכסאי ומנכסאי אלין, אלא דקאמ' אע"ף שהלשון כן מוכרח בשאר מקומות מה אעשה, כלומ' היאך אדקדק כן בכאן שהרי אחז"ל וכו', והיאך אומ' דכוונתו היתה לעקור תקנת חכמים לפטרה משבועת היורשין, אלא כיון שהדברים סתומין יש לי לומ' שלא נתכוון לפטרה אלא ממנו אבל לא מיורשין, דלא אתי למעקר תקנתא דרבנן, וזה (שאמרו) [שאמר] אבל מה אעשה שהרי אמרו חכמים וכו', נמצא לפי' זה דאבא שאול לא פליג כלל עם רבנן דמתני'. זו הדרך אשר דרך בה רבי' הגדול ז"ל, ולא נתחוור פירושו אצל רבותי' ז"ל המפרשים, משום דלשון הגמרא מוכיח דאבא שאול ורבנן פליגי, דאמרינן בגמ' גבי מתניתי' דר' שמעון אומ' כל זמן שתובעת כתובתה וכו', והוינן בה ר' שמעון אהייא, ושקלינן וטרינן עד דאמרינן אלא אהא כתב לה נדר ושבועה וכו', ואמרינן וקא מיפלגי בפלוגתא דאבא שאול ורבנן, אלמא אבא שאול ורבנן פליגי, ואע"ג דאתקיף לה רב פפא לא אתקיף אלא דלא פליגי בהכי ר' שמעון ורבנן, אבל מודה הוא דאבא שאול ורבנן פליגי, והכי הוו כלהו אתקפתי דלעיל מינה, והרמב"ן ז"ל +בספר הזכות, כתובות שם+ כוון לזכותו מן הקושיות (הזאת) [האלה] ולא מצא דרך. ודעת אחרת דעת הראב"ד ז"ל +שם /בספר הזכות כתובות פז א/ בהשגותיו על הרי"ף+ והרמב"ן זצ"ל והוא ג"כ דעת הב"ה ז"ל דאבא שאול ורבנן פליגי בסיפא דמתני', דרבנן דמתני' אמרי שאם כתב אין לי וליורשי עליך מהני תנאה ובין הוא ובין יורשיו אין משביעין אותה, ואבא שאול פליג ואמר בין דלא נדר וכו' כל אלו הלשונות הרי הוא כאלו פטרה בפי' מן היורשין שלא ישביעוה וכמי שאמר אין לי וליורשי עליך, אבל מה אעשה שאין תנאי זה מועיל לה כלום שהרי אמרו חז"ל הבא ליפרע וכו', והוא אינו יכול להתנות ולעקור תקנת חכמים, דקא סבר אבא שאול דפטורא לא מקני לגבי יורשין כלל, וקרוב לדרך זה דברי רחז"ל, והוא מפרש מימרא דאבא שאול כן, אבא שאול אומר בין דלא נדר וכו' ודאי אפי' מן היורשין פטרה שלא ישביעוה, אלא שלא פטרה אלא משבועת פוגמת ואפטרופיא הנזכרות במתני' דלעיל מינה אבל לא משבועת אלמנה הבאה לגבות כתובתה, ועל זה קאמ' אבל מה אעשה כלומ' מה יועיל לה זה השטר לגבי יורשין כיון שלא פטרה משבועת אלמנה שהרי סופה שתבא לגבות כתובתה ותשבע כדין הבא ליפרע מנכסי יתומים, ומגלגלין עליה פוגמת ואפטרופיא, דמגלגול לא פטרה, א"כ אפי' שבועה דפוגמת ואפטרופיא שפטרה לא אהני שהרי לבסוף תשבע עליהן ע"י גלגול שבועת אלמנה. והב"ה ז"ל גלגל בתוך פירושו סברא זו דר"ח ז"ל, ואחרי כן כתב הא דאמ' אבא שאול ה"מ בשלא קנו וכו'. ויש לך להזכר דהך מימרא דמרן ז"ל לאו אסברא דר"ח ז"ל דסמיך ליה קאי דהא לא שייך ביה כלל, שהרי רחז"ל אומ' הפוגמת ואפטרופיא שפטרה בפי' פטורה ואפי' בלא קנין, ולשבועת אלמנה שלא פירש (ואינה) [אינה] פטורה, הא לא מהני ביה קנין עד שיפרש, ואם פירש לדבריו דר"ח ז"ל אין צריך לקנין, דבלא קנין נמי [פטורה] כפוגמת ואפטרפיא, אלא האי מימרא אפירושא ואסברא דיליה שכתב ברישא קאי, דכתב דאבא שאול סבר דפטורא לא מהני לגבי יורשין, וה"פ דמילתיה, הא דאמ' אבא שאול דלא מהני פטורא לגבי יורשין ה"מ בדליכא קנין מיניה על שבועת היורשין, דמשום כתיבה דעלמא אע"ף שהיא בשעת הנשואין שהדברים ההם נקנין באמירה אפי' הכי לא דחינן תקנתא דרבנן דהבא ליפרע וכו' בשבילה, דילמא לא גמר ואקני לעקור תקנת חכמים, אבל קנו מיניה כבר גמר והקנה ומהני פטורא דידיה, הדין הוא פירושה דמימרא דיליה בבירור. וכבר טעו רבים בפירוש'. א"כ איני רואה לך סיוע כלל מדברי מרן ז"ל, אלא קושיא גדולה דאיהו אפי' היכא שפטרה בפי' מן היורשין אמ' דבלא קנין בפטורא דיורשין לא מהני כתיבה דיליה, ואת אמרת דכי אמ' אין לי דמדריש בעלמ' לי ולא ליורשי הכא דריש לי ואפי' ליורשי (ועיקר) [ועקר] תקנת חכמים אם נטל קנין על אין לי, יציבא בארעא וגיורא בשמי שמיא +עירובין ט, א.+ אלא ודאי דהיכא שכתב לה ואפי' בקנין אין לי, היורשין יכולין להשביעה דלי ולא ליורשי משמע, ונשבעת כדין הבא ליפרע וכו', וקנין לא מהני כיון שלא אמ' אלא לי, שאין הקנין מוסיף כלום אלא גומר ומקנה הדבר המפורש. ודעת רוב בעלי הוראה מתמיהין על מרן ז"ל ואומרים קנין זה למה, מי לא עסקינן בשכתב כן בשעת נשואין ודברים בשעת נשואין (כקנין) [נקנין] באמירה כדמוכח בירוש' בריש פ' אע"ף +כתובות פ"ה, הל' א+ וכ"ש בכתיבה, והרי הוא כמי שיש שם קנין, וא"כ סודר למה. וכבר תירצתי קושיא זו לעיל (מסד"י) [בסד"י] דאיהו לא בעי קנין אלא לגבי יורשין וכי היכי דלא נעקר תקנתא דרבנן משום דכתיבא, ולפי' לגבי פטורא דידיה לא בעי קנין כלל. והשתא דאתינן להכי איגלי לן דמאן דכתב בשעתא דנשואין שהוא כקנין נדר ושבועה אין לי עליך דכולי עלמא יורשיו משביעין אותה, ופוק עיין בה ותסתלק מן הספק, כי הקושיא שלך לפי שלא היה שם קנין היא, וכיון דבשעת נשואין כתב לה כמאן דאית בה קנין הוא, א"כ אתה מודה לי ושלא בכונה מפני שאי אפשר לפרש אלא כן, ואי אפשר ולא קא מכוון (דכלי) [דכולי] עלמא שרי +השתמש בלשון חז"ל בפסחים כה, ב למליצה.+
כתבת וההיא מתני' דהפוסק מעות לחתנו ומת +כתובות סו, א+ וכו', טעם חמיו הפוסק ברורה משני צדדין, הטענה האחת שיכול לומ' תנו לי שושביני ואשמח עמו.
תשובה אנא אדני הודיעני (אנא) [אנה] מצאת הטעם הזה אם בירוש' או בתוספתא, כי אני לא מצאתי זה הטעם (הבא) [הכא] בשום מקום, ולא ידענא גבי הא שמעתתא שושבין מאן דכר שמיה, וזה הטעם לא נאמ' אלא בבבא בתרא +דף קמד, ב+ גבי מתני' דהאחין שעשו שושבינות בחיי אביהם (כדאוקמינא) [כדאוקמיה] שמואל ביבם, אבל בכאן איני רואה מקום לטעם הזה. דא"כ לא הוה שתיק גמרא מיניה דהא תלמודא לא יהיב בה טעמא אלא מפני שיכול לומ' לאחיך הייתי רוצה וכו', וכמו שפי' בירוש' פוסק הוא ע"מ לכנוס. שמא עבר לך עליו הקולמוס.
כתבת והטענה השנית מפני שאין שם קנין:
תשובה לפי מיעוט דעתי כתבת בזה שתי שגנות /נראה שצ"ל שגגות/ אגב ריהטא. האחת דלפי דבריך אפי' היה האח המת קיים אמאי יתן כיון [שאין] שם קנין, וכי תימ' אין הכי נמי, זה ודאי דין חדש חולק עם תלמוד ערוך, (ואדשמעינן) [ואדאשמעינן] ביבם לשמעינן בדידיה ואתי יבם בק"ו מיניה, שהרי יש ביבם טעם מוסף לאחיך הייתי רוצה ליתן וכו'. השנית היאך אתה מצריך קנין בדברי פסיקתא, ומה יוסף אומץ הקנין עליהם, והיאך שכחת מימרא דרב גדל בכמה מקומות בתלמוד +מועד קטן יח, ב, כתובות קד, ב, קדושין ט, ב+ אמר רב כמה אתה נותן לבנך כך וכך וכו' עד (הרי) [הם] הם הדברים הנקנין באמירה. והיא מפוזרת בתלמוד בכמה מקומות, וליכא מאן דפליג, ואנן ניקום וניערער. וההיא בעיא דאיבעיא לן בריש פ' הנושא +כתובות קב, ב+ דברים הללו נתנו ליכתב או לא נתנו ליכתב מוכיח לפירוש מקצת המפרשים נ"ע (דבכרי) [דדברי] פסיקתא אע"ף שלא נכתבו טרפי ממשעבדי, [ואי] (ואמרי') [אמרי'] (דבכרי) [דדברי] פסיקתא צריכין קנין כאמרנו דדברי ש"מ צריכין קנין ואי לא לא קני אפי' לאחר מיתה, ואיך נעלם ממך אתה החכם עיניו בראשו הירוש' דאקשינן על הא מתני' ולאו דברים הנקנין באמירה הם וכו', ואיצטריך הוא לשנויי פוסק הוא על מנת לכנוס, דאי לאו הכי יורשיו הוו זוכין בפיסקא שלו ואע"ף שאין להם קנין דדברים הנקנין באמירה הם, וכבר פירשתי הירוש' הזה בכתב האחר ואין צריך לכפול הדברים בכאן. סוף דבר לפי שטת התלמוד דברי פסיקתא לא צריכין קנין וכחם יפה ככח הקנין ואין הקנין מוסיף עליהם כלום. ולדברי רוב הגאונים ז"ל עדיפי טפי מקנין, דאלו בקנין אין אדם מקנה שלא ברשותו ולא מעות, ואלו בדברי פסיקתא מקני. כל זה תמצא מפורש בספר העטור כתב ז"ל באות פסיקאתא ז"ל כתבי רבוותא דכל תנאי שהוא בשעת הקדושין נקרא פיסקאה ונקנה באמירה אע"ף שלא בא לעולם +ואין כן דעת הרמב"ם, שכתב בהלכות זכייה ומתנה פ"ו, הל' יז: וצריכים שיהיו הדברים שהם פוסקים מצויים ברשותו, שאין אדם מקנה דבר שלא בא לעולם, כמו שביארנו, ודברים אלו לא ניתנו להיכתב, לפיכך אינן כשטר עד שיטרוף בהן+ ואפי' שאין בידו ואפי' הוא מטבע ובלשון אסמכתא ע"כ.
כתבת תוספת על זה דקי"ל כאדמון פ' שני דייני גזרות וכו'.
תשובה ח"ו לחכם כמוך לומ' כן והיא כשגגה היוצאת מלפני השלטו', והתוספת הזה גרעון גדול, דמה עיסקא דההיא מתני' הכא, דודאי לא ראי זה כראי זה, והלכתא כתרתי מתנייתא ולא פליגי כלל, ולית להו חד טעמא, וליכא ביניהו טעמא טפי ממאי דאיכא בין מתני' דארבעה ראשי שנים עם מתני' (דארבע) [דארבעה] אבות נזקי', דטעמא דהא משום דפוסק הוא ע"מ לכנוס וטעמא דהתם אלו אני פסקתי לעצמי וכו'. ועוד דמתוך דבריך משמע בהדיא דלהכי קי"ל התם כאדמון מפני שאין שם קנין והא דחויה היא ממה שכתבנו למעלה, ועוד דאי מההוא טעמא למה ליה לאדמון לומ' בעיקר טעמיה במתני' אלו אני פסקתי לעצמי וכו' ובבריתא סבורא אני אבא נותן עלי וכו', למה ליה כולי האי, לימא הואיל ולא היה שם קנין יכנוס או יפטור ואפי' יש לה נכסים בפני עצמה דליתנהו להנהו טעמא. ורבי' הגדול ז"ל +הרי"ף, שם+ שכתב בהלכותיו והשתא דתקינו למורדת וכו', למה ליה הכא דינא דמורדת תיפוק לי דכיון שאין שם קנין (אלא) [אין לה] לתת לו כלום אם לא תרצה, והלכך בלאו דינא דמורדת יכנוס או יפטור, אלא (מטעמא) [טעמא] דאדמון משום דהוה ליה לקיומי מה (שפסקה) [שפסק] (בה) [אביה] או שפסקה היא שהרי הוא כמי שיש שם קנין, כיון שהיא אינה יכולה לעשות יותר לא קנסי' לה ויכנוס או יפטור. ואפי' מאן דפסק כאדמון דבריתא משום דאמרינן בגמ' מי קאמ' משנתינו כל מקום קאמ' ואפי' בבריתא דוקא היכא דאיגליא מילתא שעל אביה סמכא והיא לא היה לה מה ליתן לו, הא לאו הכי מעגנא וקיימא, ודוק ותשכח שאין כאן דין מורדת כלל ולא דין מורד שלא כדברי' רבי' הגדול ז"ל. וכן נראה מדברי הרמבמז"ל בספר נשים +הלכות אשות פכ"ג, הל' טז+ ואפי' אית' מפני שהיא מחוייבת במה שפסקה אלא שאין לה, הא לאו הכי לא, הלכך הפיסקא עדיף מקנין והפוסק מעות לחתנו ויש לו נכסים כיפי' ליה ויהיב ליה מאי דפסק ליה כאלו יש עליו שטר בקנין, ומתני' בשאין שם נכסים קא מיירי, תמצא כן מפורש בפירושי החכם ר' יצחק הלוי ז"ל +הוא בן אחיו של הרא"ה ומזכירו רבינו בחידושיו לגטין ל+ לקוט מחדושי הרמב"ן ז"ל +עיין בחידושי רבינו לכתובות קח+ ואי קשיא לך דהא מתני' משמע שיש לו נכסים אלא שאינו רוצה לתת לו מדקתני ופשט לו את הרגל ופרשיז"ל מתלוצץ ממנו טול טיט שעל רגלי ומדפרש"י ז"ל כן מכלל שיש לו נכסים ואינו רוצה לתת, דאי לא מאי ליצנות איכא ומאי טול טיט איכא, כבר קדמונו אחרים בזה והקשו על פירושו, והא דברים הנקנים באמירה הם. והטוב שבתרוצים דהא דפרש"י ז"ל מתלוצץ ממנו לא מפני שיש לו נכסים, דא"כ לאו כל כמיניה ואנן כייפינן ליה ומפקינן מיניה ואפי' מגלימ' דעל כתפיה ואם מת מפקינן מיורשיו ואפי' ממטלטלי, ואפי' לדינא דגמ' דמטלטלי דיתמי לא משתעבדי לבעל חוב +פסחים לא, א+ הכא מפקי' מטלטלי דקי"ל כשמואל +כתובות סח, א+ דאמ' שמין באב, ופירשו בעלי התוספו' ז"ל ומדשמין אפי' ממטלטלי. כ"ש הכא שפסק האב בחייו מטלטלי דאמוד ועומד הוא, אלא ה"פ דפי' רש"י ז"ל מתלוצץ ממנו שהיה יכול לעמול או שיתנו לו אחרים כמו שיש מעשים בכל יום ויוכל להשיג הפיסקא אשר פסק ואינו רוצה מתלוצץ מחתנו. וטוב שבפירושי' [הוא מה] שפי' הרמב"ם ז"ל בפי' המשנה שלו ופשט לו את רגלו פשט רגלו והלך למדינת הים, והוא לשון צחות, ומיירי שלא הניח נכסים, שאם היו שם היה נפרע מהם, א"נ שיש שם נכסים ואינו רוצה לפרוע מהם משום דליתיה הכא לההוא טעמא דאמ' רבה אמ' רב נחמן בכתובות +דף פח, ונחלקו בזה הרמב"ן והרשב"א, ועיין נמוקי יוסף לבבא מציעא קיז ועיין תוספות יום טוב שם פ"י, מ"ג, שכיוון לדעת רבינו+ ובערכין +דף כב+ בבעל חוב הנפרע שלא בפניו, דלאו נעילת דלת איכא, והוא הנכון בעיני.
כתבת וההוא מימרא דגרסי' בירוש' +כתובות פי"ב, סוף הל' א, ועיין במה שציין ציון ירושלם שם+ מתה כבר מתה, לאו משום לבתך ולא ליורשי', אלא שהוא לא התנה עמה אלא שיזון את בתה כל זמן שהוא בחיים וכו'.
תשובה לא ירדתי לסוף דבריך אלה דהא דאמרת שהתנה עם אמה שיזון את בתה כל זמן שהיא בחיים, אם דעתך לומ' שכן התנה עמה בפירוש הנה זה תנאי חדש לא יודו בו הדיינין ואינו כתוב בתלמוד, ואם תאמ' כן מפני שיאמ' אני לא פסקתי אלא מזונות וכיון שמתה אין שם מזונות דאין מזונות למת, ומכאן אתה דן שלא התנה לתת לה כל זמן שהיא בחיים, הא ליתה, שאע"ף שאין מזונות יתן דמי מזונות ליורשיו, וכי תימ' דמזונות דוקא התנה עמה א"כ מתני' פליגא עלך דתנן נשאת הבעל חייב במזונותיה והם נותנין לה דמי מזונות, וה"ה אם מצאה מציאה או שנפלו לה נכסים שיש לה מזונות משם כמו שכתבו רבותי ז"ל המפרשי' +עיין בחידושי רבינו לכתובות קא, ב, שמפרש את הירושלמי כדברי החולק. ומה שהקשה כאן ממשנתינו, מתרץ שם דשאני נשאת שראויה למזונות, אבל מתה לאו בת מזונות היא+. אלמא מזונות לאו דוקא, אלא על כרחיך מהכא אית לך למידק לה מדקתני בהדיא פסק עמה לזון את (בתו) [בתה] פי' ופסק לתת מזונות או דמי מזונות לבתה ויכול הוא שיאמר לבתך (פסקת) [פסקתי] לתת דמי מזונות ולא ליורשיה +רבינו מפרש הירושלמי כפי' הט"זבאה"ע סי' קיד, ומכאן למד, שהמבטיח לחבירו ליתן לו מתנה ונתן לו תקיעת כף ומת, אינו צריך ליתן ליורשיו. ובעל אבני מילואים חולק עליו ודחה פירושו לירושלמי וכתב, שהפי' האמתי הוא כמו שכתב שיטה מקובצת בכתובות שם, שלא נתחייב לה אלא בראויה ליזון ואע"פ שאינה צריכה ושאני מתה שאינה ראויה.+ והיא הראיה שלי. ומדמסתפינא מקושיא דא טרחתי [לפרש] מתני' דנשאת הבעל חייב וכו' בכתב האחר, ופוק עיין בה ותשכח כן. ועכשו אשוב לברר עקר הנדון אשר לפנינו ואקדים שתי הקדמות שצריכות לי בדין זה.
ההקדמה הא' כל תביעת יורש היא משני דרכים, או מצד מורישו או מצד עצמו, וכל שהיא מצד אביו קרוי יורש בכל התלמוד, ובזה אין לשון לי ולך מפסי' להם כלום, כגון שנכתב לאביהם בשטר אני חייב לך מנה, שדי מכורה לך, שדי נתונה לך, וזכה אביהם מחיים באחד מדרכי ההקנאות, אין אומרין אין ליורשין בזה כלום אחר מותו מפני שאמ' לך ולך ולא ליורשך משמע, דאינהו לא מכחם קא אתו (דילמא) [דלימא] להו הלה לא נתחייב, וקאמ' להו לכון לא אתן כלום אלא לאביכם, אלא מכח אביהם הם באים ובמקומו עומדים כאלו היה בפנינו. ואע"ג דלך ולא ליורשיך משמע, הרי הוא מחוייב להם כמו שהיה מחוייב לאביהם, וזכו במתנה במקום אביהם +וכן כתב מהרי"ט בחו"מ סי' א, שהמתחייב לתת לחבירו כך וכך בכל שנה, אם מת המקבל יירשו בניו אחריו. ורבינו בחידושיו לגטין עד, ב, ד"ה לא פליגי, כתב: אבל מי שמתחייב לחבירו כך וכך בכל שנה לו ולא ליורשיו. והרב מחנה אפרים הקשה על המהרי"ט מדברי רבינו בחידושיו ורצה לתרץ ולחלק בין קובע כך וכך שנים, שבניו יורשים, ובין כל שנה סתם, שאין בניו יורשים. ודברי רבינו כאן בפי' הירושלמי הפך דבריו ולא ראה תשובה זו.+ דיורש כרעא דאבוה הוא. וכל תביעה שהיא מצד עצמו ר"ל שלא זכה בה המוריש מחיים אין כאן דין יורש כלל, אלא הרי הוא כאיניש דעלמא, ואם לא נתחייב לו בפירוש אין לו כלום, כגון שהתנה עמו ונטל לו קנין שיתן +משמע דקנין אתן מהני, ועיין טוש"ע חו"מ סי' רעה וסבירא ליה לרבינו שאין זה קנין דברים אלא לענין שחל עליו החיוב, אבל עדין לא זכה בו, וכדעת הב"ש באה"ע סי' נא, ס"ק י, ולא כהרב בית מאיר שם, שחולק עליו ועיין קצות החושן חו"מ סי' רמה+ לו כך וכך, אם מת אינו נותן ליורשיו כיון שהוא לא זכה מחיים, שלא נטל קנין לתת אלא לאביהם. ודוגמתה מתני' דהלוהו על שדהו כמו שפירשתי לעיל, ההתם /אולי צ"ל דהתם/ אע"ף שנטל לו קנין שאם יביא לו מעות עד שלש שנים שתהיה (של) [שלו] (לאה) ואם לאו שתהיה של לוקח אם מת אחד מהם בתוך שלש כבר בטל הכל מן הטעם הזה, וכן נמי ההיא דגטין מהאי טעמא הוא, שלא היה שם שום זכות מחיים לבעל, (שהיה) [שהיא] לא נתחייבה לתת לו כלום, ולפי' אין התנאי נופל אלא לבעלה ולא ליורשיו. ומהאי טעמא נמי ההיא דפוסק מעות לחתנו ומת כדפרישו בירוש' פוסק הוא ע"מ לכנוס, ומינה לנדון שלפנינו שכיון שלא זכת /זכתה/ רחל בגוף השטר לא יתן השליש ליורשיה, דכי אתני האי ואמ' לבתי קאמ' ולא ליורשיה.
וההקדמה הב' לבאר שלא זכתה רחל בגוף השטר ושאין קנין השטר מעלה ומוריד, והוא מה שנדרתי לפרש למעלה. כל שטר הקנאה שיש בו קנין יש בו שתי זכיות, זכות גוף הדבר הנקנה כגון גוף החוב ושעבודו, וזכות גוף השטר הכתוב לראיה שבו. ובזכיה הראשונה יש מחלוקת בין הגאונים ז"ל אם זכה הקונה משעת קנין ואע"ף שלא הגיע שטר לידו מעולם או אם [לא] זכה עד שיגיע השטר לידו או שיזכהו לו ע"י אחר. דעת רבי' חננאל ז"ל +בבא מציעא יג, וכן כתב שם נמוקי יוסף משמו+ דכיון דכתב המקנה שטר על זה לא זכה הלה עד שיגיע השטר לידו או יזכהו לו ע"י אחר. [ומשיגיע שטר לידו] זכה למפרע משעת קנין, וכן כתב רבי' הגדול אלפסי ז"ל בתשובת שאלה, וקאמ' דשטרי אקנייתא לדידן כעדיו וכחיתומיו לאביי, כי היכי דלאביי לא זכו לו עדיו בחתומיו עד שיגיע השטר לידו וכדמטא שטרא לידיה או זכהו ע"י אחר [זוכה] למפרע משעת חתימה, אף שטרי אקנייתא לדידן כן. וכל מה שתמצא שכתב בהלכותיו בפ"ק דמציעא +דף יג+ גבי אוקמתא דאוקים רב אסי מתני' דכותבין שטר ללוה בשטרי אקנייתא אהאי עיקרא גריר, וכשהגיע השטר לידו הוא, אלא שלא הוצרך לפרש דמתני' דכותבי' שטר ללוה דאקשינן עלה בגמ' וליחוש שמא כתב ללות וכו', דאוקימנא בשטרי אקנייתא, דשטר יוצא מתחת יד המלוה בב"ד ורוצה לטרוף בו. וקשה לן דילמא לא הגיע השטר לידו עד עתה ולא נשתעבדו לו הנכסים עד עכשו והוא טורף מזמן השטר שלא כדין, ואמרו מתני' בשטרי אקנייתא דהא שעביד נפשיה, כלומ' משעת הקנין, ואע"ג שהגיע לידו השטר עכשו, בהגעת השטר זכה למפרע משעת חתימה. אמנם רש"י ז"ל דמשעת קנין זכה ואע"ף שלא הגיע השטר לידו פרש"י ז"ל דהא שעביד נפשיה בין ילוה בין לא ילוה ואפי' לא יגיע השטר לידו, וכן דעת הרב ר' יוסף הלוי ז"ל וכן כתב הרב ר' שלמה שיחיה בפירושיו, והביא ראיה מההיא דשמואל דמוצא שטר הקנאה בשוק וכו'. ואע"ג דההיא לפי דעתי איכא לדחוייה בשטר מקויים דחזקה מיד המלוה נפל כדאמרינן בההוא פרקא חזקה אין הלוה מקיים שטרו, א"נ דכל שטר הקנאה לוה מזהר זהיר ביה שהרי רואה שנשתעבדו נכסיו והוא לא קבל כלום ולא נפל מיניה ומיד מלוה הוא דנפל כנ"ל, הנה בזכיה הזאת יש מחלוקת, אבל בזכיה השנית ר"ל בגוף השטר בזה כולי עלמא מודו דלא זכה בשטר שכתב הלוה על עצמו ואע"ף שיש בו קנין עד שיגיע לידו או יזכהו ע"י אחר, ודיני הזכוי זכה בשטר זה לפלו', וכן במתנה, וקבל בין החוב בין במתנה והולך בחוב ותו לא מידי. ובהן אפי' במתנה איכא פלוגתא, ור"ת ז"ל פליג עלה, ובעלי התוספו' ז"ל, ואין דבריהם נכונים ז"ל. מ"מ בזכיית גוף הממון לא זכה בשטר וצריך לזכותו בא' מדרכי' אלו, תדע שהרי אמרו בכמה מקומות +בבא בתרא עז, א+ זכה בשדה זו לפלו' וכתב לו את השטר חוזר בשטר ואינו חוזר בשדה, אלמא אע"ף דזכה בשדה כיון שאמ' זכו בשדה זו לפלו', כיון שלא זכה בשטר שלא אמ' להם זכו בשטר זה חוזר בשטר, ולא אמרינן כיון שזכה בגוף הנקנה והוא השדה זכה בשטר, וצריך זכיה באנפי נפשיה. ועוד מדאמרינן תמן ואידך אם קדם מוכר וכתב את השטר כאותה ששנינו כותבין שטר למוכר וכו' דאמרינן כיון שהחזיק זה בקרקע נקנה שטר בכל מקום שהוא, אצריכינן לאוקמה בגמ' דפ' הספינה +שם /ב"ב/ עז, ב+ אגב שאני דאקנייה ניהליה אגב ארעא דזבין ליה, וההיא בשטרי אקנייתא היא, וכן אוקימנא לההיא מתני' בפ' קמא דמציעא כדכתבינן לעיל, ואפי' הכי [היכא] דזכי בקנין והחזיק בקרקע לא נקנה לו השטר כיון שלא הגיע לידו אלא מפני שהקנהו לו אגב ארעא ואז נקנה לו בכל מקום שהוא. ומכאן אתה למד שזה שעושין מעשים בכל מקום שראובן נוטל קנין לשמעון בכך וכך ואומ' לעדים שיתנו השטר אפי' לדברי האחרונים ז"ל (שאומר) [שאומרים] שזכה שמעון משעת קנין אין לראובן ליתן לו השטר מפני שזכה זה בגוף החוב, וזה דין פשוט. כ"ש לדעת הרב הגדול ז"ל לא זכה כלל. וחי נפשי כי דינו תקון העולם. הנה הראיתי לך באצבע דבין למר ובין למר רחל +קטע זה הביא ב"י בחו"מ סי' קכה סעיף ט בשם רבינו+ לא זכתה בגוף השטר [אע"פ] שיש שם קנין כיון שלא הגיע לידה מחיים ולא זכהו לה במיני הזכיה ולא אמ' לשליש הזה אלא החזיר שאינו זכוי כלל כמו שכתבתי. וכן כתב אלי הרב ר' שלמה שיחיה בתשובת שאלה ע"י גלגול. ואע"ף שפשוט הוא ואין להרהר עליו (דהחוזר) [דהחזר] אינו זכוי כלל, וכיון שהיא לא זכת /זכתה/ בשטר אין לשליש הזה ליתן השטר ליורשה, ומתחוורא הדין פיסקא ממאי דגרסי' בפ"ק דגיטין +דף יד וכן פסק הרמ"א סי' קכה, ס"ד ולא כמ"ש הסמ"ע שם ס"ק ז, וטעות דפוס שהשמיטו בב"י בחוב היא שגרמה לו, ועיין ש"ך, שם ס"ק ח+ הולך מנה לפלו' והלך ובקשו ולא מצאו כלומ' שמת יחזירו (למשליח) [למשלח], ופרש"י ז"ל משום דהולך לאו כזכי כלומ' במתנה, וזה לא שלחו אלא למקבל ולא ליורשיו, כלומ' אלו זכה לו בחייו היה לו לתת ליורשיו, אבל עכשו שלא זכה לו דהולך לאו כזכי אין לו לתת ליורשיו, (שאלו) [כאלו] אמ' אלא לפלו' ולא ליורשיו. וזהו הנדון שלפנינו, אלא דאלו התם הולך והכא החזר שהוא גרוע ממנו, דהולך כזכי בחוב והתם מנה והכא נייר, וגרסי' בירושלמי +גטין פ"א, הל' ה, וליתה לפנינו כנוס' רבינו, ועיין שם פני משה ושיירי קרבן+ בחוב תן מנה זה לפלו' הולך מנה זה לפלו' תן שטר מתנה זו לפלו' הולך שטר מתנה זו לפלו' והלך ומצאו שמת יתננו ליורשיו. ע"כ. למדנו מן הירושלמי דמנה ושטר אחד וכל היכא שזכה לו השליח יתן ליורשי מי שנשתלחו לו, ואם לא זכה לו לא יתן אלא למקבל, ואם מת יחזירו למשלח, הלכך כפי הלשון שטר התנאים אין לשליש הזה להחזיר השטר ליורשי רחל אם מתה, ולגבי השטר קורא אני עליה מתה כבר מתה, והיורשים אם זכו בקנין בלחוד יחושו לעצמם, ואין לנו אלא הנדון שלפנינו. זהו הנראה לי כפי עניות דעתי. והאל יפתח לבנו בתורתו, ויאיר עינינו במצותו, ויורנו דרך האמת. אמן אמן סלה ועד.
@שו"ת הריטב"א סימן רו
לחכם הדיין אשר בעיר וושקה
יודע לך מורנו ורבנו שהיתה (על) [עלי] מצות הקהל והברורים יש' צו' +ישמרם צורם+ שאראה בענין צואת (מכת) [מרת] וידאלה אשת מר משה גליפפה בענין ההקדש שהקדישה קדש לשם, לדעת מן הדין מה לעשות בדבר. ואני ראיתי לשון הצואה שהקדישה מנכסיה מרת וידאלה הנז' מאה ושלשי' דינרים ג'יקישי' ביד בעלה מר משה בן גליפפה וביד מר שלמה בן (אלבכאד) [אלבנאד] אחיה כל ימי חייהם, ואחר פטירת שניהם או פטירת האחרון שבהם שיהיו אלו המאה ושלשים דינרי' ביד מי שיראו בעצתם אלו השנים הנז' או אחד מהם. והריוח שיזמינו מן השמים באלו המעות בכל שנה ושנה, שיחלקו אותו בכל שנה לעניים ויתומות, או בנשואי יתומות, או באיזה מקום שיסכימו. וכל זה לשם מרת וידאלה הנזכרת. ומן הקרן ומן הריוח הנשאר בו שיקנו ממנו קרקע לפי ראות עיניהם או איזה דבר שיסכימו הם, וכל זה קדש לשם, לא יהא רשות בממון הנז' לא בקרן ולא בריוח ולא בקרקע שיקנו ממנו ולא בשום דבר ממנו רשות ולא אמירה ולא עצה ולא קול ולא שום מעשה לקהל הקדוש של העיר הזאת, לא לרבים ולא ליחידים, ולא לברור ולא לגבאי ולא לשום אדם בעולם, אלא שיהיה הכל לפי ראות מ' משה גליפפה בעלה הנז' ולפי ראות מר שלמה בן אלבנאד הנז' או למי שימנו תחתיהם כפי מה שזכרנו. זהו תרף הצואה. אחרי כן נפטר מר משה גליפפה בלא צואה, וחתניו שהם מר חיים בן אלשייך ומר אהרן בן סרוך בעצת קרוביהם הסכימו לעשות הקדש ממה שירשו מחתניהם מר משה הנז', והקדישו מאה ועשרים דינרים ומאה ושלשים דינרי' שהקדישה מרת וידאלה סך הכל מאתים וחמשים דינרי', ושיהיו אלו המאתים וחמשים דינרי' הנז' [ביד] מר שלמה אלבנאד וביד מ' אהרן וביד מ' חיים הנז' כל ימי חייהם כנז' בצואת מרת וידאלה הנז', ושיעשו מהם כצואת וידאלא הנז', ושיפרעו בממון הנז' מר חיים ומר אהרן הנז' למ' שלמה אלבנאד הנז' כפי הנז' למעלה בסוף חדש ניסן הקרב במעות או בשטרות שיהא מרוצה מהן מ' שלמה הנז'. ונשבעו על זה שבועת התורה מר אהרן ומר חיים הנז'. אחרי כן נפטר לבית עולמו מר שלמה אלבנאד תוך זמן פרעון אלו המאתים וחמשים דינרי', כי הזמן היה לפרעם בסוף חדש ניסן והוא נפטר בחדש כסליו ולא צוה מחמת (מתה) [מיתה]. ועתה גזברי ההקדש תובעים למ' אהרן אלו המעות הנז' מצדם ומצד מרת וידאלה הנז'. ומר אהרן משיב שאין לגזברי ההקדש שום זכות בזה מפני שמרת וידאלה הנז' הקדישה בענין זה שלא יהא רשות לשום אדם בעולם בזה ההקדש אלא בעלה ואחיה או מי שימנו תחתיהן אחר פטירתן, הכל כנז' בצואה הנז'. ועוד שאחרי כן נתרצו שלשתם שלמה הבנאד הנז' ומר אהרן ומ' חיים שיתנו מאתים וחמשים דינרים ביד מ' שלמה אלבנאד הנז' ושלשתם שיתעסקו בהם ושיחלקום לפי ראות עיניהם, א"כ כבר גלה דעתו וברר אותם מר שלמה הנז', ואין לקהל שום זכות באלו המעות. וגזברי ההקדש משיבים כי מעולם לא בירר אותם מר שלמה הנז' ולא גלה דעתו בזה, כי מה שנתרצו שימסרו המאתים וחמשים דינרי' הנז' ביד מר שלמה הנז' הם היו שנתרצו מעצמם וחייבו עצמם מדעתם ומרצונם למסור כל הממון בידו תוך זמן ידוע בקנין גמור ובשבועה, לא מחמת מר שלמה אלבנאד הנז', שאם היה כדברי אהרן שהוא בירר אותם (היו) [היה] לו לומ' בפנינו עדים חתומי מטה כן היה שמינה ובירר שלמה אלבנאד הנז' למ' חיים בן אלשייך ולמ' אהרן סרוך על אותו ממון מהקדש שהקדישה מרת וידאלה הנז' שיתעסקו בו ושיחלקו אותו לפי ראות עיניהם וכמו שנז' בצואה הנז', ומאחר שלא מצינו לשון זה ולא כיוצא בו נכרי' דברי אמת שמעולם לא בירר אותם מ' שלמה הנז', על כן יש לב"ד לברר שני אנשים הגונים מפני שהם אביהן של יתומים, וימסרו אלו המעות בידם, ויחלקום אלו השנים שביררו הב"ד. שמ' אהרן ומר חיים בזבזו נכסיהם ונכסי ההקדש ונאבד ממונם בפשיעתם, וראוי לסלקם כדין אפטרופא דמפסיד נכסי. זהו תורף טענותיהם.
ואני ראיתי טענותיהם ודקדקתי אחריהן, ואומ' תחלה, כי לעולם אזלינן בתר דעתו של אדם בין לגבי אב עם בתו בענין נדונייתה בין מצוה מחמת מיתה בין לענין נדר ושבועה, והראיה מדאמרי' בכתובות בפ' מציאת האשה +דף סח, א+ יתומה שהשיאתה אמה או אחיה לדעתה (וכתבה) [וכתבו] לה במאה או בחמשים זוז יכולה היא משתגדיל להוציא מידן מה שראוי ליתן לה, ר' יהודה אומ' אם (השיאה) [השיא] בת ראשונה (ינתנו) [ינתן] לשניה כדרך שנתן לראשונה, וחכמים אומרי' פעמי' שאדם עני והעשיר או עשיר והעני אלא שמין את הנכסים ונותנין לה, ואמרינן עלה בגמר' אמ' שמואל שמין באב, ואסיקנא בין השיא דגלי דעתיה בין לא השיא לעולם שמין דעתו ונותנין לה וקי"ל כשמואל דאמ' כר' יהודה, וכדאמרינן אמ' ליה רבא לרב חסדא דרשינן משמך הלכה כר' יהודה א"ל יהא (רעוה) [רעוא] דכל כי הני מילי מעלייתא תדרוש מן שמי. וכתב הראב"ד ז"ל +כן כתב הר"ן, שכן דעת רש"י והראב"ד והרמב"ם אבל הרא"ש והמהרי"ק סוברים, שאומדים דעת האב לגרוע, אבל לא להוסיף+ דאפי' להוסיף על עשור נכסי דאב אזלינן בתר אומדנא דאב, והביא ראיה לדבריו מדקתני ר' יהודה אומ' אם השיא בת ראשונה ינתן לשניה כדרך שנתן לראשונה, ואם לפחתה מעשור קאמ' הוה ליה למתני אם השיא בת ראשונה לא ינתן לשניה אלא כדרך שנתן לראשונה, אלא ש"מ דבין לפחות בין להוסיף קאמ'. ועוד ראיה מדאמרי' בפ' נערה שנתפתתה +כתובות נ, ב+ רב זן מחטי דעליה ואמרי' פרנסה הוא ומאי עליה מעלויא דאב וכדשמואל דאמ' שמואל לפרנסה שמין באב, אלמא אפי' לעלויא אמרה ולא לגריעותא. ועוד ראיה מדאמרו ליה חכמים לר' יהודה פעמים שאדם עשיר וכו' אלמא ר' יהודה בין לפחות בין להוסיף אמרה. וכן דעת רש"י ז"ל דאפי' להוסיף הולכין אחר אומדנות דאב, וכן כתב הרב אלפסי ז"ל +לפנינו הביא הרי"ף שתי הסברות בשם הגאונים ולא הכריע ביניהם+ אלמא דלעולם אזלינן בתר אומדן דעתו של אב. וכן במצוה מחמת (מתה) [מיתה] הולכין אחר אומדן דעתו והראיה מדאמרי' בפ' מציאת האשה +כתובות סט, ב+ גמ' המשליש מעות לבתו (אליפא) [אילפא] תלא נפשיה באיסקריא דספנתא אמ' אי איכא דאתי ואמ' לי מילת' בי ר' חייא ובי ר' אושעיא ולא פשיטנא ליה ממתני' נפילנא מאיסקריא וטבענא בימא, אתא ההוא [סבא] תנא ליה האומ' תנו לבני שקל בשבת והן ראויין ליתן להם סלע נותנין להם סלע ואם אמ' לא תתנו להם אלא שקל אין נותנין להם [אלא] שקל, ואם אמר מתו יירשו [אחרים] תחתיהם בין אמ' תנו בין (שלא אמ' תנו) [שאמר אל תתנו] אין נותנין להם אלא שקל, אמ' ליה הא מני ר' מאיר היא דאמ' מצוה לקיים דברי המת, אמ' רב חסדא אמ' מר עוקבא הלכך בין שאמ' תנו בין שאמ' אל תתנו נותנים להם כל צרכן והא קי"ל כר' מאיר דאמ' [מצוה] לקיים דברי המת ה"מ במילי אחרניתא, אבל הכא מינח נייחא ליה, והא דקאמ' הכי לזרוזינהו הוא דאתא. הא למדת שאע"ף שאמ' לא תתנו להם אלא שקל ב"ד נותנין להם כל צרכן ומוסיפין על דבריו לפי שאנו אומדין דעת המצוה שלא אמ' כך אלא לזרוזינהו. וכן לענין נדר ושבועה והראיה מדאמרינן בבבא קמא פ' מרובה +דף פ, א+ גמ' אין מגדלין בהמה דקה ת"ר רועה שעשה תשובה אין מחייבין אותו למכור מיד אלא מוכר על יד [על יד], וכן מי שנדר ליקח בית ולישא אשה בארץ ישראל אין מחייבין אותו ליקח מיד אלא עד שימצא את ההגון לו, ומעשה באשה אחת שהיה בנה מצר לה וקפצה ונשבעה שכל מי שיבא (עלי) איני מחזירתו וקפצו עליה בני אדם שאינם מהוגני' לה וכשבא הדבר אצל חכמים אמרו לא נתכוונה זו אלא להגון לה. ועתה אחזור לעקר הדין. ואומ', כי הדעת נותנת כי כשהקדישה מרת (וידלאה) [וידאלה] המאה ושלשים דינרי' וצותה למסרם ביד בעלה ואחיה או ביד מי שיבררו הם וימנו אחר פטירתם שנתכוונה שיהו אותם הנבררים אנשים הגונים ושיתעסקו באותו הקדש כדי שיחלקו מהם כנז' בצואתה בכל שנה ושנה ולתת כפר נפשה, א"כ אחר שנפטרו מר משה גליפפה ומר שלמה בן אלבנאד ולא ביררו אחרים תחתיהם יש לב"ד לברר שני אנשים הגונים להיות המעות הנז' בידיהם ויעשו מהם כנז' בצואת מרת וידאלה הנז' כדי לקיים דברי המת, מפני שב"ד אביהם של יתומים. ואחר שהיא צותה שיתנו מעות אלו לעניים וליתומות או בנשואי יתומות דין הוא שיחפשו ב"ד אחר זכות יתומות ועניים, וכמו שאמרו בפ' שור שנגח את הפרה +בבא קמא לו, ב+ אנן ידי עניים אנן דאמ' רב יהודה אמ' שמואל יתומים אין צריכין פרוזבול רבן גמליאל ובית דינו אביהן של יתומים. ומה שטען מר אהרן שאין לקהל שום זכות דוקא בעוד שיהא ההקדש ביד בעלה ואחיה או ביד מי שימנו במקומם כי כן לשון הצואה, ושיהיו אלו המאה ושלשים דינרי' ביד בעלה מר משה גליפפא וביד מר שלמה אלבנאד כל ימי חייהם וכו' כנז' לעיל, א"כ אחר שנפטרו ולא מנו אחרים תחתיהם נתרוקן הרשות מהם וניתן לב"ד כי יד ההקדש על העליונה. ועוד אני אומ' כי אפי' יודע בבירור שנבררו מר חיים ומר אהרן הנז' מפי מר משה גליפפא ומר שלמה אלבנאד אפי' הכי ראוי מן הדין לסלקם מן ההקדש הזה מפני שהם בזבזו נכסיהם והנכסים שירשו ונכסי ההקדש ומפסידים אותם בכל יום ויום, וזה נודע בבירור, והוה ליה כאפטרופא דמפסיד נכסי דמסלקי' ליה, והראיה מדאמרינן בגטין פ' הנזקין +דף נב, ב+ עמרם צבעא אפטרופא דיתמי הוה, אתו קרובים לקמיה דרב נחמן אמרו (לה) [ליה] הא לביש ומיכסי מיתמי, אמ' להו כי היכי דלישתמעון מיליה, קא אכל ושתי ולא אמ', אמור מציאה אשכח, והא קא מפסיד, (אתא) [אייתו] סהדי דקא מפסיד ומסלקינן ליה. למדנו שני דינין מכאן, האחד שמקבלין עדים שלא בפני האפטרופוס דהא עמרם צבעא לא אתא לקמיה דרב נחמן וזכהו +אולי צ"ל: וחייבהו, אע"פ שבתלמוד לא מוכח כלום, ששם לא מסיים עובדא וכמו שיתבאר בדברי רבינו לקמן+ שלא בפניו. והשני דכי קאמרי ליה קרובים והא קא מפסיד לא אתא לגבי דרב נחמן ולא אמ' ליה היכי הוה עובדא. ואמ' ליה זיל איתי ראיה דמפסיד ואסלקיניה משום זכות היתומים. ואיתמר אפטרופא דמפסיד רב הונא אמ' מסלקינן ליה, דבי רב שילא אמרי לא מסלקינן ליה, ואפי' מינהו אבי יתומים, וכן דעת הרב בעל העיטור ז"ל. א"כ הדין עם הגזברי' של ההקדש כאשר אמרתי, ובלבד בהקדש מרת וידאלה שהוא ק"ל דינרים. אבל (ממה) [מה] שהקדישו (ממאה) [מאה] ועשרים דינרי' אחר שבתנאי הקדישו שיהא בידם ולא ביד שום אחר בעולם אין לגזברי ההקדש בו שום זכות אלא בענין הק"ל דינרי' ושיחלקום לשם מרת וידאלה כנז' בצואתה. ועוד אני אומ' מכח לשון הצואה כי לעולם לא היה דעת מרת וידאלה הנז' שיהו מעות אלו ביד חתניה מר חיים ומר אהרן הנז', שכן לשון הצואה שיהו אלו הק"ל דינרי' ביד בעלה וביד אחיה הנז' כל ימי חייהם, ואחר פטירת שניהם או פטירת האחרון מהם שיהיו אלו הק"ל דינרים ביד מי שיראו בעצתם אלו השנים הנז' או הא' מהם ע"כ. ואם היה כוונתה ודעתה שיהיו ביד חתניה הנז' היה לה לומ' ואחריהם לחתני מר חיים ומר אהרן, דלעולם מגלה דעתו המצוה בשעת צואתו ביד מי רוצה שיבואו הנכסים אחר מיתת הראשון או אחר מיתת השני, וכדתניא בבבא בתרא פ' יש נוחלין +דף קכט, ב+ גמ' המחלק נכסיו לבניו על פיו, נכסי לך ואחריך לפלו' [ואחרי] (ואחריך) [אחריך] לפלו' מת ראשון קנה (שנה) [שני] מת שני קנה שלישי וכו' כדאית' התם, הנה שגלה בפי' מי יהיה השני ומי יהיה השלישי, ובנדון שלפנינו כך הוא (שיהה) [שהיה] לה לומ' ואחריהם לפלו' ופלו' חתני, ומדלא אמרה הכי ש"מ כי לעולם לא היתה דעתה בהם (שיהיו) [שהיו] חשודים בעיניה ומכרת אותם שיהיו מבזבזים נכסיהם. ועוד שחזקה שלא חלקו ממעות אלו בעוד שהיו בידם כאשר היה להם לחלק בכל שנה ושנה, ואזלינן בתר חזקה כדאמרינן בקדושין פ' עשרה יוחסין +דף פ, א+ גמ' מי שיצא הוא ואשתו למדינת הים, אמ' ר' חייא בר אבא אמ' ר' יוחנן מלקין על החזקות וסוקלין ושורפין על החזקות, מלקין על החזקות כדרב יהודה דאמ' רב יהודה הוחזקה בשכנותיה נדה בעלה לוקה עליה משום נדה, סוקלין ושורפין על החזקות כדרבין בר רב הונא דאמ' רבין בר רב הונא איש ואשה תינוק ותינוקת שהגדילו בתוך הבית נסקלין זה על זה ונשרפין זה על זה, א"ר שמעון בן (עזאי) [פזי] א"ר יהושע בן לוי משום בר קפרא מעשה באשה אחת שבאת ותינוק מורכב על כתיפה והגדילתו ובא עליה (הראוה) [והביאום] לב"ד (והסקילוה) [וסקלום] לא מפני שהוא בנה [ודאי] אלא מפני שהוא כרוך אחריה, אלמא דאזלינן בתר חזקה. ואם יטעון מר אהרן ויאמ' שיהיה הדין שיזכו הגזברים במאה ושלשים דינרים שהקדיש' מרת וידאלה אינו חייב אלא במחצית לפי שאני ומר חיים היינו יורשים, וא"כ אחר שחלקנו והוא נטל חלקו וזכה בו והלך לדרכו היתכן שאני אפרע חובותיו, טוביא חטא וזיגוד מינגיד +פסחים קיג, ב; מכות יא, א.+ אני אומ' בזה שאין בטענותיו ממש, מפני שכל נכסיה של מרת (וידלאה) [וידאלה] הנז' נשתעבדו להקדש זה מסתמא אחר שהקדישה סתם ואמרה אנכי מקדשת מנכסי מאה ושלשים דינרים, ומיד זכה ההקדש בכל נכסיה כי מיד זכו העניים בהם, א"כ אחר שאנו מוצאים כאן מנכסיה שעולי' ליותר ממאה ושלשים דינרי' הנה הם משועבדים לאותו הקדש שהקדישה, כאן נמצאו וכאן היו. ואם יתרעם ממר חיים שהוצרך לפרוע בעדו (ופרעו) [ושיפרע] לו חובותיו, יתעצמו שניהם בדין, ויקוב הדין את ההר +יבמות צב, א+. ומה שטען מר אהרן ואמ' שאין לדיין של העיר הזאת כח לדון אותו ולחייבו מפני שהוא נוגע בדבר ואית ליה רווחא מיניה, והביא ראייה לדבריו מדקתני בפ' חזקת הבתים +בבא בתרא מג, א+ האומ' תנו מנה הניי עירי דאין דנין בדייני אותה העיר ואין מביאין ראיה מאנשי אותה העיר, ושקלי' וטרינן ואסיקנא ואי בעית אימא לעולם דקיץ להו וניחא להו דכיון דירוח רוח, א"כ לפי דברי אין לדיין העיר הזאת לדון את דיני זה מפני שהוא נוגע בדבר דאית ליה רווחא מיניה דקא שקלי עניים. עכ"ל אהרן. אני אומ' שטובה השתיקה, לפי שלא אמרו כל אותה ההלכה דפ' חזקת הבתים אלא בשאמ' בפירוש וגלה דעתו מי יהיו העניים ואם יהיו מבני העיר הזאת או מעיר אחרת וזהו שאמ' תנו מנה לעניי עירי דאין דנין בדייני אותה העיר ואין מביאין ראיה מאנשי אותה העיר, קאמ' דאין מביאין ראיה מאנשי אותה העיר ואין דנין בדייני אותה העיר, וטעמא דמילתא משום דניחא להו דכיון דרוח רוח, אבל מי שהקדיש נכסיו סתם ולא פירש ואמ' לעניי עירי אלא שאמ' הנני מקדיש מנכסי לעניים וליתומות או בנשואי יתומות ולא אמ' לעניי עירי, בכי הא ודאי דיינינן (בדיני) [בדייני] אותה העיר ומביאין ראיה מאנשי אותה העיר, דהא ליכא טעמא דכיון דרווח רווח דהא [עניי] עיר אחרת אינם סומכין על בני העיר הזאת. ומרת וידאלה הנז' כשהקדישה לא אמרה לעניי עירי ולא לעניי העיר הזאת אלא סתם הקדישה, שכן לשון הצואה שיחלקו אותו בכל שנה לעניים וליתומות או בנשואי יתומות או באיזה מקום שיסכימו והסך שיסכימו וכל זה לשם מרת וידאלה הנז'. עכ"ל הצואה. הנה (שהקדישו) [שהקדישה] סתם. אח"ך מצאתי שכן כתב הרמבמז"ל פ' חמשה עשר מה' עדות +הלכה ג+ וז"ל: האומ' תנו מנה לעניי עירי אין דנין בדייני אותה עיר אין מביאין ראיה מאנשי אותה העיר (וכן כל כיוצא בזה) בד"א כשהיו עניים סומכין עליהם ופוסקין עליהם +נוס' כ"י תימן להן+ צדקה (בכל שנה) אפי' אמרו שנים מאנשי אותה העיר אנו [נתן] הדבר (קצוב) [הקצוב] עלינו ונעיד אין שומעין להם (שההנאה) [שהנאה] הוא להם שיתעשרו עניים (אלא) [אלו] הואיל והם סומכין על בני העיר וכן כל כיוצא בזה, עכ"ל. הנה שכתב בפי' כדברי שלא נאמר' דברי' אלו דאין דנין בדייני אותה העיר ואין מביאין ראיה מאנשי אותה העיר אלא דוקא כשאמ' לעניי עירי שהוא הנאה להם שיתעשרו עניים אלו. עוד אני בא מטעם אחר לסתור טענת מר אהרן, ואומר, כי מרת וידאלה כשהקדישה אלו ק"ל דינרי' לא אמרה ולא טענה שיתנו אותם לעניים וליתומות או בנשואי יתומות דוקא, אלא אפי' למצוה אחרת כפי מה שיראה בעיני הנבררים, ובלבד שיחלקום לשנה כי לזה ודאי הקפידה (יקרא) [ויקרא] שמה עליהם כי כן לשון הצואה, והריוח (שיזמננו) [שיזמינו] מן השמים באלו המעות כל שנה ושנה שיחלקו אותו בכל שנה ושנה לעניים וליתומות או בנשואי יתומות או באי [זה] מקום שיסכימו וכל זה לשם מרת וידאלה הנז'. ע"כ. למדנו מלשון הצואה שיכולים הנבררים לחלקם ולתתם באיזה מקום שיסכימו, א"כ אם ירצו לתתם לפדיון שבויים או לענין אחר שלא יהא מוטל על בני העיר הזאת הרשות בידם, ובלבד שיחלקום לשם מרת וידאלה הנז' המקדשת כי בודאי לזה הקפידה כאשר כתבתי, א"כ טעמא דכיון דרווח רווח נפל (אחר) לא נודע איה מקומו. כל זה טופס לשונך תיבה בתיבה.
+קטעים רבים מתשובה זו הביא ב"י בחו"מ סי' רצ, בשם רבינו.+ תשובה עמדתי על השאלות אשר שאלתני על עסק ההקדש שהקדישה האשה ההיא יראת יי'. והנה תלמודך אצלך להרחיב פה ולהאריך לשון בנדון ההוא, והיא הנותנת לי כהיום (ולבא) [לבא] עמך בקוצר כמנהגי, שכבר קיימת מאמר האומר שאלת החכם חצי תירוץ, ולאיש כמוך די בראשי פרקים. אשר הארכת להביא ראיות דאזלינן בתר אומדן דעתא בכל אותן דברים (שכתב) [שכתבת] כל הדברים ההם יציבים ונכונים בעצמם, אבל מ"מ אין מהם ראיה ברורה לנדון הזה, שכבר ידעת שאין כל האומדנות שוות והיכא דאיתמ' איתמ', ואף חז"ל לאו חדא מחא מחונהו דהא שוו הפרישא בין אומדנא דמוכח לאומדנא דלא מוכח, ואמרו בכמה מקומ' דברים שבלב אינם דברים במס' קדושין ובכמה מקומות בשמעתא דמברחת +כתובות עט, א+ ובשמעתא דריש פ' אע"ף +שם נ, ב+ אפלוגתא דר' אלעזר בן עזריה ורבנן, ובשמעתא דפ' מי שמת +בבא בתרא קמו, ב+ אמתני' דשכיב מרע שכתב כל נכסיו לאחרים, ובדוכתי אחריני. ובר כל דין אין הנדון שלפניך מענין זה במקום שכתבת, כי אלו אותם נבררים שמינת' האשה מינו אחרים במקומן ולא היו הגונים היה לנו לעיין אי אמדינן דעתה שלא (נתכוונא) [נתכוונה] לכך או לא, אבל עכשו שלא מינו שום אדם במקום [במקומם] לפי מה שכתבת אין מקום לאומדנא זו, אלא לדון אם הדין להניח ההקדש ברשות יורשיהם או יש לב"ד להניחם ברשות אחרים. ובזה מודה אני לדבריך בעיקר הדין שכתבת אם היורשים אינם הגונים ונאמנים כראוי למנות בידם נכסי הקדש שיש לב"ד שבעיר או לפרנסים שהם יד עניים להעמיד ההקדש הזה ביד אדם הראוי למנות בידו הקדש לעשות ולקיים במקום הנבררים דברי האשה המקדשת, שהרי אין זכות ליורשי הנבררים בהקדש זה מצד מורישיהם כיון שלא מינו תחתם, שאף (למורישהם) [למורישיהם] לא היה בו אלא טובת הנאה דקיום מצוה, ואפי' טובת הנאה דעלמא אינה ממון להורישו לבניו כפי הפסק הנכון שפסקו גדולי רבותי' ז"ל +וכן כתב הרמ"א בחו"מ סי' רעו בשם מהרי"ק, ומשמע שם שדין זה תלוי בטובת הנאה ממון. ודעת רבינו בחידושיו לקדושין נח, ב, סד"ה הכי גרסינן ובפירושו להלכות נדרים להרמב"ן, שלהלכה טובת הנאה ממון ואע"פ כן דעתו כאן, שלענין ירושה אינו יכול להורישה לבניו אע"פ שהממון ביד היורש ולא כהש"ך שם, ס"ק ד, שאם הממון תחת יד היורשים זוכים בו ויכולים לחלק למי שירצו, ועיין שם בקצות החושן, ס"ק ב, ובספר מחנה אפרים דיני טובת הנאה+ במסכת נדרים +דף פד+ ובמסכת קדושין +דף נח+ וכ"ש בזה. ואלו אפטרופוס דעלמא שמת אין יורשיו עומדין תחתיו מחמת זכות (מורישיה) [מורישם] כמו שכתבו הגאונים ז"ל +עיין מרדכי לבבא בתרא שם, בשם רב האי גאון, שדבר שאין בו ממש, כגון אויר ודירה ואכילת פירות בלא גוף, אין יורש יורשה+ ונראה כן מן התוספתא של בבא מציעא +אולי כוונת רבינו לתוספתא בבא מציעא פ"ט: המקבל שדה מחבירו ומת לא יאמר לבניו וכו' וכן הם לא יאמרו וכו'+ ואף זה כיוצא בו. מעתה חייבין ב"ד ליטפל בזה, כי מה שהתנת האשה שלא יהא לקהל יד ושם ורשות ואמירה בהקדש זה לא היה אלא בעודו ברשות הנבררים או ברשות האנשים שימנו הם, וכמו שכתבת, אבל עכשו שהנכסי' בלא ממונה ובלא שומ' שלה חייבין ב"ד שהם יד עניים ליטפל בהם, שאף בנכסי הדיוט שאין בעליהם עמהן מיטפלין +בבא מציעא לח - לט+ וכ"ש בנכסי הקדש ובהא ודאי איכא אומדנא דמוכח שלא (שנתכוונה) [נתכוונה] שתניחם שיאבדו, ואפי' נתכוונה אין שומעין לה כיון שכבר זכו עניים בממון ההוא לאותן דברים שאמרה. ומ"מ דבר פשוט הוא שאין לב"ד ולא לאפטרופוס שימנו רשות להוציא דבר בצרכיהם ולא לשנות כלום מכל מה שאמרה, כי לזה ודאי הקפידה והתנת שלא יהא בו לקהל רשות וזכות ואמירה. (והודאי) [ובודאי] אם יש בקרוביה אדם הגון וראוי להיות ממונה בהקדש הזה לקיים דברי המקדיש הוא הקודם למנותו, כי הוא כבוד המת המקדיש וכבוד משפחה שחשו לה חז"ל במקומות רבים, ועלוי לכונת המקדיש לקיים דבריו ולשמירת ההקדש. ומה שהבאת ראיה מההיא דעמרם צבעא דאפטרופא דאפסיד מסלקי ליה, וכתבת שהדין ההוא אפי' באפטרופוס שמינהו אבי יתומים, יפה אמרת, ולא עוד אלא כי מה שאמרו שם דלא מסלקינן ליה עד דאיכא סהדי דמפסיד ודאי אינו אלא במינהו אבי יתומי', דאלו בשמינוהו ב"ד מכיון דחזינן אמתלאות דמפסיד מסלקינן ליה לאלתר, וכן דעת מורי הרא"ה ז"ל בשם רבי' הגדול הרמב"ן ז"ל +וכן כתב הר"ן שם בשם הרמב"ן, וכתב שכן דעת הרמב"ם בפ"י מהלכות נחלות, ורבינו ז"ל חולק עליהם+ שאין לצאת מתחת יד ב"ד או שלוחם דבר שאינו מתוקן. אמנם מה שאמרת דשמע מינה דכי איכא סהדי מקבלין אותם שלא בפניו ומסלקינן ליה, אין דעתי (בכך) [כך] שכלל גדול הוא שאין מקבלין עדים שלא בפני בעל דין אלא באותן שאמרו חז"ל +בבא קמא קיב, ב.+ והא דקאמ' להו (איתי) [איתו] סהדי דמפסיד, אייתו כדיניה קאמ', שכן לשון התלמוד בכל מקום זיל איתי סהדי, וזה ברור, וכן פי' מורי הרב ז"ל ומיהו לא אמרו דאפטרופא דמפסיד מסלקי ליה אלא במפסיד (בדיני) [בממון] האפטרפסות עצמו כמו שפי' רש"י ז"ל אבל אם אינו מפסיד בהם אע"ף שמבזבז בנכסי עצמו אין לסלקו, כי הרבה בני אדם מבזבזין בשלהם ולא יפסידו באפטרפסות או בנכסי אחרים וכ"ש בשל עניים ולעבור על דברי המת, דבעי איניש מיתן כמה ומתקרי מהימן כדאי' בירוש' +גטין פ"ה, סוף הל' ד+ וכל אותן ראיות (שכתב) [שכתבת] דאזלינן בתר חזקה, אינך צריך להם עכשו בכאן, וגם ידעת שאין מביאין ראיה מחזקה לחזקה, אלא היכא דאיתמ' כי אין כל החזקות שוות כדמוכחי כמה שמעתתא, ולענין מה שכתבת בהקדש שהקדישו ר' חיים ור' (יצחק) [אהרן] שאין לסלקם יפה אמרת ומן הטעם (שכתב) [שכתבת].
@שו"ת הריטב"א סימן רז
ואשר שאלת אחי הותיק בענין האשה שאמרה בחיי בעלה נטולה אני מן היהודים +נדרים צ, ב; יבמות קיב, א+.
כן הדין ברור כדברי רבי' אלפסי ז"ל +הרי"ף ביבמות, שם /קיב, א/+ והרמב"ם ז"ל +הלכות יבום וחליצה פ"ב, הל' טו+ שאם לא נתכוונה לפטור עצמה מן היבם שכופין את היבם לחלוץ. ואם נתכוונה לכך קונסין אותה ואין כופין. ומ"מ מה שכתב הרב +הרמב"ם שם /יבום פ"ב/, הל' י+ ז"ל דיבמה שמרדה כופין את היבם לחלוץ אזדא מרן ז"ל לטעמיה שסובר כן במורדת דעלמ' +הלכות אישות פי"ד, הל' ח.+ אבל אין זה דעת רבותי' ז"ל הרחבה ולא דעתי הקצרה מכמה ראיות כתובות בחבורי האחרונים ז"ל כאשר ידעת +עיין טור וב"י אה"ע סי' עז, שם הובאו כל דעות החולקים על הרמב"ם בענין זה. ואנו מנהגינו בתימן היה לפסוק כדעת הרמב"ם גם בזה. ועיין לעיל סי' קנג ובהערה /אחד/+ זה דעתי בקוצר בדברים אלו.
@שו"ת הריטב"א סימן רח
זה אשר השיב לרב ר' אליעזר הצרפתי י"א +תשובה זו הזכיר מהר"ל בן חביב בתשובותיו סי' קלא, וזה לשונו: גם בידי תשובה להריטב"א ז"ל בויכוח שעבר בינו ובין רב גדול שמו הר"ר אלעזר הצרפתי ז"ל על דבר מי שקידש אשה ואמר לה: הא לך כסף זה לקדושין, והרב ההוא היה מחמיר והריטב"א מיקל להלכה, ולמעשה לא פטרוה בלא גט. ושם העתיק עוד קטע מתשובה זו, וכתב: זה כתב הריטב"א ז"ל בתשובה שהשיב על דין שלפנינו וראיתי להעתיקו פה להיות דבר יפה והגון. ובעצם הענין הנידון עיין בתשובות מהר"י בירב סי' כ, שהורה להקל בהילך פרח זה לקידושין, ועיין בספר עצמות יוסף דף כד, עמוד ד ובמהרשד"ם סי' ד, שחששו בדבר להחמיר באומר: הרי אלו לך לקדושין.+
לעיר ברצלונה. נהר פלגיו ישמחו עיר קדושים ובני אלהים, יפוצו (מעיינותיו) [מעינותיו] חוצה, פלגי מים נוזלים, ועומד על שפתים, גדול ורחב ידים, מקור כל הנחלים, חפרוהו שרים כרוהו נדיבי עם וגדולים. מה לך לארץ הנגב לסחור, לשלוח ידך אל החור, לשתות מי שיחור. אתה הר גבשה שם צפרי תרה +אולי צ"ל: תורה+ יקננו, (ומקמך) [ומקומך] מעונות אריות מראש שניר וחרמון לשמך ירננו, ואיך תנוד אל האטד לאמר מלכה עלינו, אין זה כי אם הפלגת צניעות וענותך תרבני, (וקדשת) [וקדושת] תורתך בנפשי עז תרהיבני, וגם אני מכבוד ומיראה השב רוחך רוחי לא יתנני, ואלו אמרת לי עלה לדוכן חייב אני לומ' הנני הנני, ולכן אציע לפניך את אשר תרשני, לא כנוטל השם לעצמו וכאומר אני חכמה שכנתי תורה, כי אם כמכנה וכפרה אומרת הנני נזירה, ואתה אשר לך בסברא וגמרא אצבע יתירה, תברור אוכל מתוך פסולת בנפתך הטהורה, והאמנם כי קודם שיגיעני כתבך זה (באת) [באה] אלי על ענין זה מאת החטר הנעים היוצא מגזע תורה וגדולה החבר הותיק הנעלה פלו' אגרת אוגרת, דעת' ודעת רבותי החכמים הגדולים שיחיו אשר בעירכם, וכתבתי לו על זה תשובה בארוכה, ואין ספק שתגיע לידך ומשם תוכל לעמוד על סוף דעתי בזה. אך להשלים רצונך אכתוב כאן תרף הדברים, כי אין לדבר עם שכמותך כי אם ראשי פרקים.
כתבת כשואל.
אני הלבלר בנו צעיר התלמידי' שבתלמידיו ולא מצאתי לשון השאלה כתבתי התשובה אשר ממנה תובן השאלה +זוהי הערת המעתיק הראשון, ומכאן מודעא רבא, שמאסף תשובות אלו ומקבצם בקובץ אחד היה בנו של רבינו, ואם כי רבינו בעצמו אסף חלק מתשובותיו ועשאם קובץ קטן, כמו שכתב בחידושיו ליבמות צב, א, ד"ה ואומר ר"ת, הרי בנו לאחר פטירתו אסף הרבה תשובות, שהיו פזורות בידי שואלים שונים בכתב יד רבינו. ומכאן הוכחה ועדות ברורה, שאי - אלו תשובות המופיעות בקובץ זה כתשובותיו של רבינו ובמקום אחר יוחסו להרשב"א או שנמצאים בשו"ת הרשב"א - אינם להרשב"א, אלא לרבינו, כי מי לנו גדול מבנו, המכיר ויודע כתב יד אביו וסגנונו+
תשובה הנראה לי בזה להלכה מטיבותיה דמר, שהנדון הזה תלוי בפלוגתא דידים מוכיחו' אי הוויין ידים או לא, וכדמוכחא סוגיא דפ"ק דקדושין +דף ה, ב+ דשקלינן וטרינן אדשמואל דאמ' נתן לה כסף ואמר לה הרי את מקודשת הרי את מאורסת ואמ' ליה רב פפא [לאביי] למימר' דסבר שמואל וכו' עד הב"ע דאמ' לי, דילמא הא מילתא בההוא פלוגתא תליא, ואנן הא קי"ל דידים שאין מוכיחות לא הויין ידים כלל, ואפי' ספק ליכא, חדא דהכי דייק לישניה, ועוד מטעמא דאסברא ליה רב אידי +נדרים ה, ב+ [לרבא] דמה נזירות בהפלאה אף ידות בהפלאה, ועוד דהתם מותבינן ממתנית' דקתני האומ' הרי זו חטאת הרי זו אשם לא אמ' כלום, ואמרינן תיובתא דאביי, ופרקי' דאמ' לך אביי ההיא ר' יהודה היא, וש"מ דלרבנן ניחא. ומדקתני לא אמ' כלום מכלל דלרבא אפי' ספיקא ליכא, וכן לר' יהודה דאתי מעיקרא לאוקומי דרבא כותיה. ומעתה אפי' נימ' דלשמואל ידים שאין מוכיחות ספקא נינהו אנן כרבא קי"ל דהוא בתרא. וכן פסקו כל הפוסקים שאנו סומכין עליהם, ובכללם העמוד הגדול שלנו הרמב"ן +וכן כתב הר"ן בשם הרמב"ן+ ז"ל ורבותי' ז"ל. ומיהו לדעתי הקצרה שמואל נמי הכין (סבירה) [סבירא] ליה דידים שאין מוכיחות לא הויין כלל מסוגייא דריש נדרים דאמ' בכלן עד שיאמ' שאני אוכל וכו', ואוקימנא אמסקנא דטעמא דאמ' שאנכי אוכל לך ושאנכי טועם לך, אבל אמ' מודרני ממך לחוד לא משמע דאמ' אסור, דילמא מודרני ממך דלא משתעינא ממך וכו'. ומדקאמ' לא משמע דאמ' אסור [משמע] דליתא איסורא כלל ולא חייל נדרא כלום, וכן כתב רבי' הרמב"ן ז"ל. ולהכי אמרינן עלה לימ' קסבר שמואל ידים שאין מוכיחות לא הויין ידים, כלומ' לא הוו ידים כלל, דהא מינקט האי לישנא בכלן עד שיאמ' וכו', משמע דסברא דנפשיה הוא דקאמ' ולאו דמפרש מתני' וליה לא סבירא ליה, ומהדרינן אין מוקים להא למתני' כר' יהודה, הרי שהודינו לשואל דאין הכי נמי דשמואל לא הוו ידים סבירא ליה, ומשום דמוקים לה למתני' כר' יהודה דס"ל הכין, וכיון דסתמא משמע ליה לשמואל דהלכתא כי האי סתמא שנסתמה בריש מכלתין והויא נמי מחלוקת ואח"ך סתם דקים לי דגטין +דף פה+ נשנית מעיקרא, ותלמודא הוה ס"ד דשמואל לית ליה הכריח' אחרינא אלא מיהא סתמא ומרעות נפשיה הוה מוקים לה כר' יהודה וכדאמרינן מוקים לה כר' יהודה, ומשום הכי שילינן דלמה ליה לשמואל לדחוקי מתניתין ולוקמה כר' יהודה וכדאמרינן כיון דלית ליה הכריחא אחרינא למסבר כותיה, הא ודאי עדיף ליה טפי למשבקיה כפשט' ותהוי כרבנן וכמתני' דלעיל דקתני אסור (אסור) רהטא כותיה, ופרקינן דמתני' (קשתיה) [קשיתיה] דמהכריחא דלישנא דמתני' דייק דאתיא כר' יהודה, וכיון דנסתמא כותיה משמע ליה דהלכתא כר' יהודה, כך אנו רגילי' לפרש שטה זו. ומעתה הרי שיטה זו מוכחת דשמואל ידים שאינן מוכיחות לא הויין ידים ס"ל וכר' יהודה ממש דס"ל הכין. וא"ת אם כן התם בפ"ק דקדושין דקשיא ליה לרב פפא אדשמואל דהתם מההיא דמס' נזיר +דף סב+ דאמ' שמואל כשהיה נזיר עובר לפניו, אמאי לא קשיא ליה מיהא דנדרים דאכרחנא דס"ל דלא הוו ידים כלל, מצינא לשנויי דרב פפא לא דק בהא, ודילמא ההיא דנזיר הוה מרגלא בפומיה טפי. ומיהו עדיפא לי לתרוצי דנקיט ההיא דנזיר דרויח טפי מנפשה, דאלו הא דנדרים לא רויחא מנפשה דהא שקלו וטרו בה טובא בגמ' היכי בעי שמואל למימ', ועבדינן אוקמתי אחרנייתא, וכיון דכן הא דרויחא מנפשה ניחא לה למנקט טפי, והכין אורחא דתלמוד'. ומשום דקי"ל לאביי כאתמהתיה דרב פפא תריץ ליה לאביי דהיינו סברא דשמואל להדיא שלא בלשון דילמא הב"ע דאמ' לי, ואי לאו דקים ליה לאביי דהיינו סברא דשמואל היכי ממשכן נפשיה אמאי דלא סבירא ליה ומפיק דשמואל מפשטא דלא אידכר לי, דהא הוה יכיל למדחי דההיא דנזיר אליבא דתנא דמתני' הוא דמוקים לה בהכי לרוחא דמילתא כי היכי דתהוי לכלי /לכולי/ עלמא כיון דלא קשתיה /קשיתיה/ מתני', אלא ודאי כדאמרן. והא דאמ' שמואל בפ' כל הגט +גטין כו, א+ על מתני' דהכותב טופסי גטין וכו' וצריך שיניח אף מקום הרי את מותרת לכל אדם ולא נקט נמי וכן, לא קשיא לי, חדא דאע"ג דשמואל כר' יהודה סבירא לא ניחא ליה לשמואל למנקט התם אלא במאי דהוי לכולי עלמ', דמהיכא תיתי ליה דההיא סתמ' כר' יהודה דהא איהו מתני' אתא לאשמועי' דלאו דוקא נקט צרי' שיניח שם האיש וכו', ועוד דדילמא שמואל לגבי וכן כרבנן סבירא ליה משום דאין אדם מגרש אשת חברו, וכדאתינן לומ' בסוגיא דנדרים כי אתינן לאוקומי לרבא כר' יהודה דוקא, דאמרי' אמ' לך רבא אנא דאמרי אפי' לרבנן, דעד כאן לא פליגי רבנן דהתם על ר' יהודה אלא גבי גט וכו'. וסוגיא דמסכ' נזיר דאמרינן לימ' קא סבר שמואל ידים שאין מוכיחות לא הויין ידים, ואמרינן לא, כל היכא דנזיר עובר לפניו ליכא לספוקי וכו', אף לגרסא זו לא קשיא דהתם דחייה בעלמא הוא דדחי תלמודא, דמיהא ליכא לאוכרוחה דדילמ' ניח' ליה לאוקומי ההיא סתמא כיד מוכיח דליכא לספוקי ביה, דאלו אהא לחוד דילמא אהא דתענית קאמ' ויד שאינו מוכיח הוא, וזה דרך התלמוד, ומיהו כיון דחזינן סוגיא דנדרים דאוקימתא דאביי דפ"ק דקדושין דרהטא לאוקומי לשמואל דידים שאין מוכיחות לא הויין ידים נקטינן נמי ההיא דנזיר דבדוקא קאמ' ליה שמואל, משום דס"ל הכין, וכדדיקא ליה סתמא דמסכ' נזיר ודלא ליקשו סתמי אהדדי, וכדמשמע ליה לרב פפא דמקשי מינה בפ"ק דקדושין. כל זה נרא' לי ברור לדברי שמואל, לפי שאני רואה לרבותי ז"ל שהם סוברי' כדברי שמואל, והכי דיקא לי (שמעתת) [שמעתא]. ומיהו בר מן כל דין הלכתא כרבא דסבר הכין וכדכתיבנא לעיל. וכיון דנדרים דרבי רחמנא ידות בהדיא ואף למלקות כדאי' התם קי"ל כרבא, כ"ש לגבי קדושין דהא בסוגיא דבנדרים מיבעיא לן בעי רב פפא אם יש יד לקדושין או לא, ופירושה הנכון שם דמספקא ליה אם יש בקדושין אפי' יד מוכיח, דדילמא אף יד מוכיח לא מהני התם דקדושין ברורין בעינן והוה בעיא ולא איפשיטא, אלא דנקטינן לחומרא דיש להם יד להחמיר, וכיון דבנדרים יד שאינו מוכיח אינו יד כלל, כ"ש דבקדושי' אינו יד כלל ובעינן שיאמ' לי וכדאסקה אביי בפ"ק דקדושין אף לשמואל, וכמו שפסקו רבי' אלפסי ז"ל והרמב"ם ז"ל +הלכות אישות פ"ג, הל' א - ו.+ והיא דעת רבי' הרמב"ן ז"ל וגם [דעת] רבותי נוחי (נפשי) [נפש]. מעתה אע"ף שאמ' לה הא לך כסף זה לקדושין לא מעלה ולא מוריד בענין זה, דמה לי שיאמ' הרי את מקודשת ומה לי שיאמ' הא לך כסף [זה] לקדושין, דהא סוף סוף אע"ף שנתברר שהכסף הזה לשם קדושין נתנו מ"מ לא נתברר שנתקדשה לו ולא לשום אדם אחר, ועדיין ישנו בדין ידים שאין מוכיחות דלא הוו ידים, ומימרא דשמאל /דשמואל/ דקאמ' נתן לה כסף בכל אנפא היא ואף כשאמ' לה לשם קדושין וכמתנית' דלעיל מינה דקתני הכי להדיא והויא בכל אנפא. ומעתה אע"ף שלאח"ך אמר המקדש לעדים שלעצמו קדשה אינו מעלה ולא מוריד, מכיון שלא בירר ולא היה שם יד מוכיח בשעת חלות הקדושין, דסוף סוף קדושין עצמן כיד שאינו מוכיח היו דלא הוי יד כלל, שכן בכל ידות שבעולם בעינן שיהיו מוכיחות מעצמן או מלשונם או מהוכח' שיש חוצה להם כההיא דנזיר עובר לפניו, ואי לא דברים שבלב הם שאינם דברים, וכן קבלה (דידי) [בידי] מפורשת ממורי המובהק הראהז"ל, והכין ודאי מסתבר דמשום דמוכיחות מעצמן להעלות הענין מיקרו ידות, מלשון ידות הכלים שמעלים כל הכלים, אלא דקשיא סוגיא דריש נזיר +דף ב+ דאוקימנא למתני' דהאומ' אהא הרי זה נזיר באומ' אחר כן בלבו היה (וא"ע) וש"מ שאע"ף שהיה לשונו סתום לנזירות כי אמ' בלבו היה עביד ליה (יחיד) [יד] ומיהו כי מעיינינן בה שפיר איפכא דייקא לי, דההיא בתר דאוקימנא בנזיר עובר לפניו דהוי יד מוכיח משום דליכא לספוקי במילתא אחריתי כדאמרינן התם הוא דפרכי' דאכתי האיכא לספוקי דילמ' לפוטרו (מקרובותי') [מקרבנותיו] קאמ' ועל הא אוקימנא דאמ' בלבו היה, דמשום הא לא נפיק מכלל יד מוכיח הלשון אהא מסייעא ליה דמידי דגופיה קביל עליה ולא לפטור לאותו נזיר, הא כל שאין נזיר עובר לפניו אע"ג דאמ' בלבו היה לנזירות ולא לתענית לא מהני לומ' דלבו היה לנזירות, דאי לא למה לן לאוקומה בנזיר עובר לפניו כיון דסוף סוף בעי' לומר בלבו היה, דהא לא הדרינן מתירוצא קמא כדמוכח לישנא דהתם, וכדמוכח מסוגיא דפ"ק דקדושין כדאקשי מינה רב פפא דשמואל אדשמואל, אלא ודאי כדאמרן. והכין רהטא כולה סוגיא דהתם דמאי דפרכי' גבי אהא נאה והריני מסלסל והריני מכלכל ודילמא ולא פרקי' בחדא מיניהו באומ' בלבו היה. ועוד אני אומ' שאפי' היה מועיל בנדרים מאי דאמ' בלבו היה, הכא בקדושין לא מהני, כיון שלא נתברר לעדים בשעת חלות הקדושי', דכיון דעדי' הוא דעבדי קדושין, (שהמקדיש) [שהמקדש] שלא בעדים אין חוששין לקדושיו כלל, בעינן שיהא יד מוכיח לעדים בשעת קדושין, ולא סגי שידעו בדבר המקדש והמתקדשת. ואותה שבמסכת קדושין +דף סד+ ומסכ' כתובות +דף כב+ באב שאמ' קדשתי את בתי וחזר [ואמר] לפלו' שפי' חז"ל שהוא נאמן אפי' לאחר זמן כל שלא היה אותו פ' במעמד הראשון לפי מה שכתבו בתוספות +שם /כתובות דף כב/ ד"ה מנין.+ לפי דעתי אין לה ענין לזו, דהתם בנאמנות תליא מילתא, כי הקדושין לפי דברי האב מבוררין היו בשעתן, וכיון דמהימן משום דהוא אסרה והוא שרי לה דמפרש דבריו הוא הרי יש כאן קדושין גמורין, אבל לא שהקדושין היו סתם כיד שאינו מוכיח כי מהימן לן דלעצמו קדשה לא מהני, שהרי לא היו כאן קדושין מוכיחין כדבעי, וההיא דתנינן +מעשר שני פ"ד, מ"ז+ היה מדבר עמה על עסקי גטה וקדושיה וכו' עד ר' יהודה אומ' צריך לפרש ופירשו בירוש' שצריך לפרש זו קדושיה, ומשמע דבהכי סגי ליה אע"ג דלא אמ' לי, הא לאו אריא, דההיא כיון שעסוקי' באותו ענין כדאוקימנא בפ"ק דקדושין +דף ו+ העסק ההוא עושה אותו יד מוכיח, ועדיפא מנזיר עובר לפניו באומר אהא דהוי יד מוכיח ואף לר' יהודה, ואין לומ' מדר' יהודה בעסוקי' נשמע לר' יוסי בשאינן עסוקי' דסגי כשיאמ' זה קדושיך, דהא מהיכא תיתי, ומה ענין אינן עסוקין דהוי יד שאינו מוכיח לעסוקי' דהוי יד מוכיח. ומה שהיה צריך לעיין יותר בנדון הזה הוא מן הראיה שכתב לי תלמידך הותיק משמך מן התוספתא דאית' בירוש' בפ' האומר +קדושין פ"ג, הל' א ופסקה הרמב"ם בהלכות אישות פ"ט+ שהבאת לראיה דקתני לא הוחזק שליח בעדים הוא אומ' (לעצמך) [לעצמי] קדשתיך והיא אומרת לראשון השני כאומ' לאשה קדשתיך והיא אומרת לא קדשתני והראשון כאומרת קדשתני והוא אומ' לא קדשתי' וכו', ולפום פשטה משמע שקדשה סתם ולא פירש למי אלא שהם חלוקים על הכונה, וכן פירשה הראב"ד ז"ל בהשגות, וש"מ דכל היכא דליכא הכחשה ושניהם מסכימי' על הכונה דהוו קדושי'. אבל מה אעשה וכבר הוכרח לי לפי קוצר דעתי ולפי דעת רבותי ז"ל מן הגמרא שלנו דלמא דקי"ל דידים שאין מוכיחות לא הוין ידים אינה מקודשת כלל עד שיאמ' לי, והרי לא הוזכר בתוספת' ולא בדברי הראב"ד ז"ל שאמ' לה הרי את מקודשת בכסף זה עד שיאמ' דמשום הכי חוששין לאותן קדושין, וכ"ש למה שאמרתי לעיל שזה אינו מוסיף לנו כלום, וא"כ היה לי לומ' דההיא תוספתא אי כפשטה היא ע"כ פליגא אפיסקא דגמ' דילן ורבנן היא דס"ל דידים שאין מוכיחות הוו ידים וכמתני' דריש נדרים דקתני אסור אסור רהטא כותיהו, ומיהו עדיף (ליה) [לי] טפי לפרושי אליבא דהלכתא וכמו שפי' רבותי חכמי עירכם שיחיו דמיירי בשקדשה בפי' לאחד משניהם אלא שהאיש והאשה חולקין למי פירש קדושין, כי הוא אומר שלעצמו פירש, והיא אומרת כי לראשון פירש, וכגון שאין העדים בפנינו, ואין בזה דוחק דהא מתני' דפ' האומ' דתנן האומ' לאשה קדשתיך והיא אומרת לא קדשתני על כרחין הכי מיירי באומר קדשתיך בעדים ואינם לפנינו, והתוספת' הזאת באותה משנה היא נתלית ומתפרשת כדקתני השני כאומ' לאשה קדשתיך וכו'. ודקא מקשו עלה א"כ מאי כאומ', דהא היא היא, הא לא קשיא לי, ושתי תשובות בדבר, חדא דינקט הכי משום מאי דחדית במאי דתני שהראשון כאומרת לאיש קדשתני והוא אומ' לא קדשתי' וכו' ואינו מפני שהשליח שהוא מוחה על ידו, ועוד דאי ממתני' דפ' האומ' הוה אמינא דכי קתני כי כשהיא מכחישתו אינו נאמן עליה כלל ואפי' להחמיר לאוסרה על קרוביו דוקא התם שמכחישתו לגמרי לומ' לא קדשתני כלל, דהא מילתא דיכלא ניהי למידע כותיה שפיר אם נתקדשה או לא נתקדש' כלל, וליכא למימ' דאמרה (בדמי) [בדדמי] אבל הכא שאף היא מודה לו שקבלה ממנו קדושין ואין חלוקתן אלא למי (הוא) [הוה] ס"ד דדינא הוא דניחוש לדבריו עלה לחומרא לאוסרה על קרוביו משום דאיהו ידע ודייק טפי מינה היכי קאמ' לה, דאלו איהי משום דבהיתא לא דיקא [כולי] האי ודילמא אמרה בדדאמי כי לראשון קדשה, קמ"ל שאף זו כאומ' לאשה קדשתי' והיא אומרת לא קדשתני. ומרן הראב"ד ז"ל דפירשה סתם, דילמ' לא נחת לכולי האי ופירשה בסתם דבהכי סגי ליה למאי דבעי לפרושי במאי דקתני לא הוחזק השליח להקפיד בו על הר"מ במז"ל, (דאלו) [דלאו] בדין ידות מוכיחות קאי ההוא תנא, ומיהו הא ודאי אית ליה לאותובי טובא אשמעתין וכל מאי דכתיבנא ממתנית' דמיתינן בפ' האיש מקדש +קדושין נא+ על פלוגתא דאיפליגו אביי ורבא במקדש אחת משתי אחיות בעינן קדושין דמסורי' לביאה דתני בר +לפנינו אין הגירסה: בר+ טביומי לזה חמשה בנים ולזה חמשה בנות ואמ' אחת מבנותיך מקודשת לא' מבני כל א' וא' צריכה חמשה גיטין, והא התם לא פירש כלל לאיזה מבניו מקדש ואע"ף כן חיילי קדושי' לאחת מהם וצריכה גט מכולן כל היכא שהיה שליח לכולן והיו גדולים, וההיא הלכתא היא ומינה אסקינן לרבא התם בתיובתא, ואפי' רבא לא הוה פליג בהא אלא משום דהוו קדושין שאין מסורין הא אלו [הוו] נכרים דהוו קדושין המסורין לביאה אפי' רבא מודה בה ואע"ג דסבירא ליה דידים דאין מוכיחות לא הוויין ידים כלל וכמו שהכרחנו לעיל, והא ודאי מחזיא תיובתא דבעיא נגר בר נגר דיפרקינה. ומיהו הכא אע"ג דלאו נגר ובר נגר אנא מטיבותי' דמר מפרקינא לה, משום דטביומי +שגם שמו של רבינו יום טוב+ חתימנא, דכי אמרי' דכל (לא) [שלא] אמ' לי לא הוו קדושי כלל למ"ד דידים שאין מוכיחות לא הויין ידים ואפי' להצריכה גט, אינו (אלא) לפי שלא אמ' לי או לאיניש (לפלו') [פלו'] מסויים, אלא לפי שלא פירש ולא הוכיח בשום מוכיח שקדשה לשום אינש שראוי שיחולו בה קדושיו, ואנן בעינן שיהא בקדושין הוכח שהאשה מתקדשת או לאיש מסויים או לאיש הראוי לאסרה בקדושין, דמשום אגידותא דידיה מיתסרא לעלמ' והויא כהקדש, וכתי' כי יקח איש אשה +דברים כב, יג+ וזה שלא אמ' אלא הרי את מקודשת או הא לך קדושין, לפי לשונו אינו מתברר אם מקודשת לשום איש שיחולו בה קדושין שלו, אבל כל (שלא) (אמ') [שאמ'] שתהא מקודשת לאחד מן הכלל שאותו כלל ראוי לאסרה בקדושי' אלו, הא ודאי חיילי קדושי לאלתר להצריכה גט, דשפיר קרינא בה כי יקח איש אשה, ואפי' דין ברירה אין כאן. ומעתה אף תוספתא דלעיל היה אפשר לפרש בדרך זה בסתם וכדרך שכתב לי התלמיד הותיק י"א +=יעזרהו אל=+ בשם חכמי עירכם דמיירי שעסוקי' באותו (עניין) [ענין] וכגון שבא זה המקדש של האשה הזאת ואמ' לה בפני עדים אני אמרתי (לפלוניתא) [לפלוני] שהיה בדעתי לקדשך, ועשאני שליח שאם לא אחפוץ לקדשך לעצמי או לא תחפצי בי שאהיה לו שליח לקדשך לו, ועכשו הריני רוצה לקדשך לי או לו, ומתוך שהיו עסוקין בענין זה באיזה דבר תתקדש בו וכיוצא בו מענין קדושין דשייך בשניהם נתן לה כסף סתם, ואח"ך נחלקו הוא אומ' לעצמי כונתי, דהשתא שפיר חיילי קדושין לאותו שנתכוון ולא הוו ידים שאין מוכיחות, שהעסק עושה אותו כאלו אמ' (שהקדישה) [שקדשה] לאחד משניהם. ומיהו טפי ניח' לי כפי' קמ' דכתיבנא לעיל משום דלשון התוספתא דקתני הוא אומ' לעצמי קדשתיך והיא אומרת לראשון הכי דייק טפי, דהא כיון שהוא אומ' לה לעצמי קדשתיך, כשהיא אומרת לראשון, משמע לראשון קדשתני. ואם כשאמ' הוא לעצמי קדשתיך ר"ל לעצמי נתכוונתי אני היאך היא יכולה לומ' לראשון נתכוונתי דתלי טעמא בדידה, אלא ודאי לראשון קדשתני בפי' קאמרה, ומשום הכי קתני השני כאומ' וכו' וכמתני' דפר' האומר. זהו מה שנראה לי להציע בנדון הזה לפי (קצר) [קוצר] [דעתי] להלכה, אבל למעשה איני [אומר דבר כי] מיראי הוראה אני, ואף כי בדבר שבערוה. וכ"ש כשיש בו שום נדנוד ספק מאשל גדול כראב"ד ז"ל, וגם שאדם גדול כמותך מגמגם בדבר, הרי אתה ושאר החכמים הגדולים שעמך שתחיו, אשר לכם כח ומקל לדון ולעשות מעשה להחמיר ולהקל, ויהי אלקים עמכם.
ואלו הן תשובותי שהשבתי לו על ההשגות (שהשיגו) [שהשיג] על (תשובתו) [תשובתי] זאת הרב החכם ר' אליעזר י"א.
עמדתי על דבריך אשר שלחת לי בענין קדושי אשה, והנני משיב עליהן בקוצר כראוי לאדם כמוך.
כתבת ומה שקבלנו מרבותי' ז"ל לענין פי' ההלכה דלעולם בנדרים ונזירות דאמרי' ידים שאינן מוכיחות לא הויין ידים היינו שלא לעשותם כודאי אבל לעולם ספק' הוו. ע"כ.
אף אנו מקובלי' מר' ז"ל דמאי דאמרינן התם ידים שאין מוכיחות לא הויין ידים כלל, וכדדייק לישנא, וכן כתבו בפירושי' לא הויין ידים ואין נדרו נדר, ומשאר הראיות שכתבתי בכתבי הראשון וקושיות הספר כולהו בדיוקא כפשטייהו מפרשן שפיר, ומאן דאמר דלדמיון בעלמא מקשה, עליו להביא ראיה, וכן מאן דמפרש דבריתא דמותבינן לאביי ממתניתין דהרי זו חטאת הרי זו אשם אע"ף שמחייב חטאת לא אמ' כלום (דלאו לא) [דלא] אמ' כלום דלאו דוקא וספקא הוי, עליו להביא ראיה, דלא אמ' כלום לגמרי משמע.
ומה שכתב כבודך דעל כרחין צריך לומ' דאינו אלא לדמיון דאם לא כן היאך מצאנו ידינו ורגלינו להקשות מחטאת ואשם שאינם באין בנדר ונדבה, והרי חטאת ואשם דאינם באין אלא א"כ מחוייב.
תמהני מאי קאמרת, ומה אנו צריכין לכל מה שכתבת בזה מההיא דכריתות +ליתא בכריתות, אלא בנדרים ו, א מתוספתא דתמורה פ"ג+ בהדיא הרי זו חטאת הרי זו אשם אע"ף שהוא מחוייב חטאת ואשם לא אמ' כלום, ואם שפיר פריך בדוקא דהא כיון שהיה מחוייב חטאת ואשם לא סגיא שאין כאן ידים מוכיחות דבעי לומ' הרי זו לחטאת ואשם שאינו מחוייב ולא שיהא לנדר ונדבה או לחטאת שאינו מחוייב, ואם איתא דידים שאין מוכיחות הויין ידים, היה מן הדין שיהיו דבריו קיימין כמו בסיפא דהא קרינא ביה קרבנו על חטאתו (שהא) [שיהא] קרבנו לשם חטאת עצמו, ולא מן הקלה על החמורה ולא מן הקלה על הקלה, וכיון דקתני לא אמר כלום אלמ' ס"ל להאי תנא דידים שאינן מוכיחות לא הויין ידים כלל, וקשיא לאביי וניחא לרבא, הרי הקושיא פשוט' לפנינו וכן היא בפירושי', וכך פי' רבותי ז"ל, ומי דחק עלינו את הכותל להכניס עצמנו לאותו הפי' שכתבת ולדחוק לשון הבריתא דקתני לא אמ' כלום, שאיני רואה שם בכריתות לא שום הכרח ולא שום הוכח לפרש כן, ואפי' היינו מוצאים בשום מקום לשון דלא אמ' כלום שאינו ממש משום דדחקינן בחדא דוכתא לשום הכריחא לא דחקינן בעלמא כל היכא דלא מפרש לה תלמודא וכל היכא דליכא הכריח', כ"ש דלא חזינן לה לההיא ראיה בפ' הריני נזיר, ומיהו בכריתות איתיה לפום חדא נוסחא דליתה ברובה דנוסחי.
עוד כתבת ואשר תקע כבודך יתד על פלוגתא דאביי ורבא דריש פ"ק דנדרים וכו' עד וכבר פשוט הוא דהלכה כרבנן ע"כ.
גם זה תמה בעיני וחדשות אני שומע, דהא קבלה בידינו מכל הגאונים ז"ל בספריהם ובזה סומכים כמה פסקים בתלמוד דלא סמכינן אכללא דיחיד ורבים הלכה כרבים אלא היכא דליכא סוגיא או סברא דאימוראי בתראי דלא כותיהו, אבל היכא דאיכא סוגיא או סברא דאימוראי בתראי דאזלינן כיחידאה הלכתא כותיה, ובכמה מקומות לאין חקר פסקו האמוראים הלכה כדברי היחיד והוקבעה כך הלכה לדברי כל הפוסקים בין בגמ' דילן בין בירוש', וכן כתבת גם אתה לקמן, וכ"ש דסתם מתני' דריש נדרים דקתני כר' יהודה כדאית' התם בהדיא, ומחלוקת ואח"ך סתם היא דהלכה כסתם.
עוד כתבת ועוד מי הכריע לפני כבודך דזאת הגרסא עיקר אדרבה משבשתא היא, ויש לנו לומ' רבא אמ' הויין ידים ואביי אמ' לא הויין ידים דהכין אית' בכל הספרים ישנים פרקא בתרא דנזיר וכו', עד תריץ דכיוצא בזה הוי כמו איכא דאמרי כגון גבי רב פפא שעבודא דאוריתא +בבא בתרא קעו, א: אמר רב פפא הלכתא, ועיין תוספות שם, וכדברי רבינו.+ כך פירשו קדמונים, ע"כ.
אדרבה אני רואה כל הגאונים ז"ל וכל רבותי ז"ל [תופשים] (עקר) [עיקר] מהא דנדרים, והדין עמהם, ואפי' לאותה גירסא דפ' בתרא דנזיר שאתה עושה עיקר (ואתא) [ואתה] אומ' שהיא בכל הספרים הישנים ושהיא כמו איכא דאמרי משום דסוגיא דנדרים עקר [עיקר] דהויא בדוכת' ושקלו עלה וטרו טובא ומהתם נקטינן פסקא דהלכתא, וכיון דכן לא סגיא שלא ידקדקו בלשונם בין אביי בין רבא דהא ידעי דהלכתא תלאי בהא לפום מאי דקי"ל +בבא קמא עג, א ובהרבה מקומות+ דאביי ורבא הלכתא [כרבא], ואלו אידך סוגיא בלאו דוכתא, אלא שהביאוה אגב שיטפא דאמרי ואלא כי יפליא דגבי נזיר למה לי, ואמרי' לאיתויי ידים שאינן מוכיחות, דאיתמ' ידים שאינן מוכיחות וכו', והתם בין דלהוי אביי או רבא מאן דאמ' הויין ידים או לא הויין ידים לא סליק להו ולא מידי, ולהכי לא דקו בה. וכ"ש שיש לנו בספרים חדשים גם ישנים שגורסין שם כגרסא דנדרים אביי אמ' הויין ידים ורבא אמ' לא הויין ידים, וכן הכריעו בתוספות שלנו מדאמרינן עלה הא ניח' לרבא אלא לאביי מאי איכא למימ', ואדרבה אי אביי סבר לא הויין ידים לדידיה אתי קרא שפיר טפי למעוטי ידים שאין מוכיחות דלא הויין ידים, דמה נזירות בהפלאה אף נדרים בהפלאה, ולרבא קשיא דכיון דסבירא ליה דידים שאין מוכיחות הויין [ידים] היכי אתיא ליה שפיר כי יפליא לאיתויי ידים שאין מוכיחות דלהוו ידים, דהא ידים שאין מוכיחות לא הוי מופלא. ואע"ף שהריב"א ז"ל טרח ליישב משום דאיכא תרי כי יפליא והוה ליה מיעוט אחר מיעוט שהוא לרבות, זה דחק [דוחק] מדלא מפרש לה תלמודא, ועוד דהא כי יפליא דערכין איצטריך למילתיה דלעיל ולאו מיעוט אחר מיעוט הוא, ואע"ג דאמרי' לאיתויי ידים שאין מוכיחות, ואי לרבא לא הויין ידים למעוטי הוא הא כבר פריקו לה שלשון נזיר משונה, וה"פ =והכי פירושו= לאיתויי דין חדש דידים שאין מוכיחות לא הוו ידים, דאי לאו כי יפליא כיון דאיכא קרא יתירא דמרבי ידות הוה משמע דכולהו ידות מרבי, ודכות' אשכחן בההיא סוגיא דלעיל אמ' רב אדא בר אהבה לאתויי גוי גדול, דאע"ג דגוי גדול הוא אם אינו יודע להפלאת לא, ופירושו כמו למעוטי, וכמו שכתבו בתוספו'.
ומה שאמרת דהוי כעין איכא דאמרי כההיא דשעבודא דאוריתא, ההיא ר"ת ז"ל פי' כן, אבל אין אנו מפרשין כן אלא דלא פליגי כלל, אפי' תהוי הא כעין איכא דאמרי כי הא דנדרים אית לן (לאכוחני) [לאכרוחי] מהני טעמ' דאמרן והויה (דרבה) [דרבא] דהלכת' כותיה כסבר [כסברת] מתני' דנדרים, וקיומי סתמי אליבא דהלכת' עדיף. זו הכרח הגאונים וכל רבותי' ז"ל. והכריחני לתפוס עיקר סוגיא דנדרים ולאו דבעינא ח"ו למיזל בתר אפכא כמו שכתבת.
ומה שכתבת דכל בעלי נפש הכניסו ראשיהם בהכרע דברי שמואל דמיירי בפירוש גבי קדושין, ואלו רבא לא מיירי לומ' לא הויין ידים אלא בנזירות, ע"כ.
אני לא בעל נפש אני, אבל כבר הכנסתי ראשי להכריע מדברי שמואל דסבירא ליה דאפי' בנדרים ובנזירות דגלי ביה קרא בהדיא דאיכא ידות ס"ל שאינן מוכיחות לא הויין ידים כסברא דרבא, שאין לנו דעת שלישית בזה, ומעתה כ"ש בקדושי' דלא אשכחן בשום דוכתא דלימ' דכתי' בהו ידות בהדיא, ואדרבה הות בעיא ולא אפשיטא בפ"ק דנדרי'. ואם תמצא לומ' דאית בהו ידות מנדרים (הנזירות) [ונזירות] הוא דיליף, וא"כ דיו לבא מן הדין להיות כנדון, ומשום הכי פריך שם בקדושין למימר' דסבר שמואל ידים שאינם מוכיחות הויין ידים בקדושין, ואע"ג דלא רבי בהו רחמנא ידות בהדיא והא בנזירות דכתי' בהו ידות סבירא להו דלא הויין ידים, ובכל דכן פריך ולא בדימיון.
ומה שכתבת כי ידעת שרוב החכמים שבארץ הזאת מרועה א' קבלנו.
לפי שאני יודע שאיני בכללם אומר לך כמשיב כבוד רבותי נ"נ +=נוחי נפש=+ ולא כאומר כלום ח"ו כנגדך וכ"ש כנגד רבותיך הקדושי' ז"ל, באמת זהו שבח חכמי ארצנו שקבלנו מרועה אחד נאמן, גדול ידו בכל ואומן, בורר אוכל מתוך פסולת ביתר שכל נאמן, שם חטה שורה ושעורה נסמן, טעמו כל שומעי דבריו טוב טעמן, כי (נמקן) [נמקו] ויקראו את שמו מן +כל ההלל הזה מכוון להרמב"ן וכן משמע לקמן.+
ולענין מה שכתבת שהיתה כונתך לדעת ממני אם בכענין זה וכו'.
כבר כתבתי לך בכתב הראשון כי יודע אני כי רוב ענותך תביאך לכך, וכי אני יודע שאיני כדאי שאתם שולחים לי לשאול אף להלכה וכ"ש למעשה, והרבה גליתי דעתי בסתם בכל מה שכתבתי בזה הן לכבודך הן לחברת תלמידך שיהיה, הן לחבר ר' מאיר י"א שהחזיק עלי בזה מאד מאד כי אני לא אורה בזה ח"ו הלכה למעשה בדבר שחולקים בו גדולים והורו הלכה למעשה, מאחר שהייתי כותב וחוזר וכותב שאני אומ' להלכה, ואף כי אינכם צריכי' אחר שכבר זכיתם לתשובת המודעי הרשב"א ז"ל +אין תשובת הרשב"א בענין זה מצויה בין תשובותיו שבידינו.+ ואמנם יש לי בשורה מוצאת במה שנראה מתשובתו שמסכים להלכה בכל מה שכתבתי, ולשונו מחזיק את המרובה, אבל כתב למעשה כראוי לפה קדוש כמוהו, וחלילה לי לנטות מדברי' ימין ושמאל.
עוד כתבת על מה שאמרתי דעיילינן פילא בקופא (דמחטה) [דמחטא] ואינה קשיא חדשה, קשיא חזינא פירוקא לא חזינא, וכו'.
כמדומה לי שהיה רע בעיניך הלשון ההוא שכתבתי, ואף שכבר נתפרעת עתה, מ"מ עוד אני תובע ממך מחילה, ואף לא לך כתבתי, וגם לחבר שכתבתי, אלקים עד שלא נתכוונתי לגנות חלילה חלילה, ולא כך הורגלתי, ולא בכך ראיתי לרבותי ז"ל, ובגנות בהמה טמאה לא הייתי רוצה לדבר כ"ש וכ"ש באיש מסויים בחכמה וביראת שמים כמוך, אלא שכתבתי כמדבר לפי תומו דלית לן למידחק שמעתתא כו'. וגם אמת אמרתי כי הקושיא אינה חדשה שהרי היא כתובה מימים רבים. ונניח זה כי את והב בסופה. ואומ' כי מה שכתבת פירוקא לא חזינא דהיאך יתכן לכבוד רבותי ז"ל דחזו ליה לההוא פירוקא. אשיבך האמת אם היה נראה לו לשמואל על כל פנים להחמיר מספק לא היה עוקר סברתו מפני סתם משנה, כי הרבה פעמים האמוראים פוסקים הפך הסתמות (כמוצאין) [כשמוצאין] שם תנא שסובר כמותו ונראין לו דבריו, אבל כאן לא היה לו לשמואל הכרע בדבר מעצמו, וא"כ היה לו לסמוך על הסתם שסתם רבי וכדאמרינן בכמה דוכתי פלוני סתמא אשכח. וכ"ש שלא היה לו לעשות עצמו דעת שלישית.
ומה שכתבת על הירושלמי שבפ' ערבי פסחים +ועיין תוספות פסחים ק, ב, ד"ה ידי וברא"ש שם+ דשמואל לא סמך על זה כי מסברתו אמ'.
זו מנין לך, שאע"ף שלא נזכר בתלמוד שלנו אין בכך כלום, כי לעולם אנו סומכין על הירוש' כשאינו חולק על גמר' שלנו, ואנו מפרשין ופוסקין דברי התלמוד שלנו על פיהם.
(ומה) [וכמו] שכתבת גם אתה על זה מן התוספתא וירושלמי, ומורי הרא"ה ז"ל כך לימדנו בשם רבו ז"ל הרועה אותנו מעודנו, כי שמואל על הירוש' סמך (וכן הירוש' סמך), וכן מצאתי אני בכמה תוספות ובפרט בתוספות הנקראות על שם רבי' פרץ ז"ל. ולפי שיטת רבי' הגדול ז"ל ושיטת מורי הרב תלמידו ז"ל דגמ' דילן תניא כותיה ושוין שאין מביאין את השלחן אלא א"כ קדש, ואם הביא פורס מפה ומקדש ואע"ף שבתוספו' אין מפרשין כן.
כתבת עוד חלילה לנו וחס דכי אמ' נוקמה כרבנן ר"ל כותיה ואליבא דנפשיה וכו', ואי פריך נוקמה כרבנן (וניח) [ויניח] סברתו כדפי' מר, אין זו קשיא בתלמוד בשום מקום, ע"כ.
גם מודה אני בזה, שאלו אמ' כן הספר שאין זו קושיא, אבל אני לא כתבתי כן ח"ו כמו שיבין להדיא מי שירצה לבדוק לשוני על נכון, ומפני שהלשון מבואר איני צריך לחזור ולפרשו עתה שלא אהיה כמי שנותן טלאי על דבריו.
עוד כתבת ורבותי שדחקו ליישב נוקמה לרבנן לפי' ר"ת ז"ל הכי פירושה, נוקמ' לרבנן אף כי לא סבירא ליה כך אלא סבירא ליה כר' יהודה, ויותר טוב לאוקומי סתם משנה.
הפי' הזה לא ראיתיו עד היום, וגם דחוק הוא בעיני לומ' דאף כי לא ס"ל כרבנן אלא כר' יהודה דאי מצי מוקים ליה כר' יהודה דנוקמיה כרבנן ודלא כטעמיה, ואם הפי' ההוא יותר טוב בעיניך לחיי, כי מה שכתבת שיש בבבא מציעא גבי קטן יש לו זכיה ונוקמה כרבנן אע"ג דסבירא ליה כר' יוסי, אנא לא ידענא לה לההיא בכל המסכתא ההיא בשום נוסחא, ואין לנו בכל המסכת' ההיא בענין זכיה אלא במה שהוא בפ"ק /דבבא מציעא/ +דף יב+ על משנת מציא' בנו ובתו הקטנים הרי אלו שלו, אמ' שמואל מפני מה אמרו מציאת הקטן לעצמו וכו', ואין שם זכר מן הלשון הזה.
עוד כתבת לי שאדקדק, היכא שהכסף נתון לשם קדושי' וכו' עד ראיה בלי ידיעה בעדיות היכי משכחת לה.
אחר שכתבתי דעתי בלשון זה להלכה איני צרי' לחזו' הדברי'.
אך לענין מה שאתה שואל ממני מה יהיה דעתי למעשה בענין זה.
יודע אני וכו' כדכתי' לעיל, קצרו של דבר בכל מה שכתבתי הוא להלכה, אבל למעשה אני חלילה לי מעשות מעשה להקל בדבר שבערוה שיש בו שום נדנוד ודבר שצריך משא ומתן, וכ"ש כשיש בו ספק גדולי' ובעלי הוראה. אך אם יש גדולים ובעלי הוראה שסומכין על דעתם וקבלתם לעשות מעשה להקל אני לא אדון אחריהם כי הם יודעים לברר לעצמם להחמיר ולהקל.
עוד כתבת לי בניר אחר הירושלמי האמור במסכת מעשר שני על משנת היה מדבר עמה שאמרו שם מה צריך לפרש זו גטה וזו קדושיה, והמחלוקת שנחלקו שם בירוש' במאי פלגינן, ואתה בא לדקדק דכיון דאיכא מאן דאמ' דבשאין עסוקי' פליגי אבל בעסוקי' כולהו מודו שצריך לפרש, ור' אושעיא אמ' במסקנא דאף בעסוקי' מחלוקת, מכלל דבעי לומ' ר' אושעיא דלר' יהודה עסוקי' ואינן עסוקי' שוין הם, דאף בעסוקים צריך לפרש לר' יהודה ואף בשאינן עסוקי' אין צריך לפרש יותר, וה"ה לר' יוסי דלאו בהא פליגי.
לדעת רבותי ודעתי כל שאינן עסוקי' שאמרו בירושלמי לא שאינן עסוקי' כלל, אלא מענין לענין ובאותו ענין כדרך שפירשו בגמ' שלנו גבי דרשב"א ז"ל. ומעתה אין כאן שום ראיה בכשאינן עסוקי' כלל נימא דסגי באומ' זו קדושיך. וההיא דיבמות +דף טז+ דגוי שקדש בזמן הזה וכו' איני מוצא לה מקום לדון ממנה לנדון הזה. ויתר הדברים שכתב איני צריך לכתוב בו, כי ממה שכתבתי ילמוד עליו כל אדם דעתי, וכ"ש כבודך. והאל ברחמיו יצילנו משגיא' ויביא לנו מורה צדק להוציא אמת לאמתו כחפץ (הכתוב) [הכותב].
שמח בתורתך. יום טוב אל אשבילי בר' אברהם זלה"ה בן אלאשבילי.
@שו"ת הריטב"א סימן רט
לעיר וושקה. ולא נמצאת שאלה +הערת המאסף.+ (על) מה ששאלתם על שטר מתנת שמעון, +בענינים אלו עיין טור וב"י חו"מ סי' טו+ יכולין אתם לדון בה באומד דעתכם לראות אם היא בזיוף להוציאה מידו ולתתה ליורש אע"ף שאין לו עדים, וכן היה דן כן מורי הרשב"א ז"ל וכן מורנו הגדול הרמב"ן ז"ל. ואע"ף כן צריכי' אתם להיות שלשה כדי שלא תטעו באומדנא.
תמו שאלות ותשובות הרב הנז'.
