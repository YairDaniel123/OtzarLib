<h1>ברכת שמואל על יבמות</h1>
רבי ברוך דב ליבוביץ
<h2>סימן א</h2>
<b>בענין כל שאינו עולה ליבום בנדה ומעוברת</b>
<h3>א)</h3>
(<b>בדף</b> ב.) בתד"ה ואחות אשה. הקשו דנדה תהא ערוה אפי' לכשתטהר, משום דנאסרה עליו בשעת נפילה, ותי' דנדה ל"ד לאחות אשה ע"י דנאסרה לכל ואינה איסור של קרובות. והנה בתחילה סברי התוס' דעדיין יש לה דין לענין דאם בעלו לא קנו, ואח"כ מסקי התוס' דאפי' אם בא עלי' בנדתה קנאה, משום דאין לה שום דין לענין יבום ואינה אפי' כמו חייבי לאווין ועשה, אלא דהוי כמניעה בעלמא וע"כ קנאה דאיכא הכא דין יבום. ובהרא"ש ג"כ תי' זה התי' של התוס' והי' סובר בתחילה דנהי דלא שייך למילף נדה מעריות דל"ד לאחות אשה דאסורה לכל ואינה איסור קרובות לענין דנאמר דנאסרה, ובכ"ז הקשה דתהי' לאו בת חליצה כמו בחליצת מעוברת דע"י דלאו בת יבום היא אינה בת חליצה בשעת עיבורה, וצריך ביאור לזה. וגם בחליצת מעוברת דקיי"ל דאינה בת חליצה בשעת עיבורה צריך ביאור.
<b>והביאור</b> לזה בעזהש"י דיש ב' דיני כל שאינו עולה ליבום אינו עולה לחליצה, דין אחד לענין דליכא זיקה כלל וילפינן מקרא דלקחת דין זה דכל שא"ע ליבום א"ע לחליצה ומותרת לשוק, ואף באופן שאינו בכלל דין דלצרור לענין שיהי' פטור ואיסור בעצם הנפילה אבל בכ"ז יש דין לפטור מיבום וחליצה גם בלא דין דלצרור וכמו שנבאר לקמן בסי' ב'. ונלמד לקמן (דף כ'.) מקרא דלקחת דכל שא"ע ליבום ע"י דין כרת א"ע גם לחליצה, ויש דין שני דאף שאינה באופן זה שאינה נופלת ליבום וחליצה לענין שתהא בלא חליצה מ"מ הוי בכלל דכל שא"ע ליבום א"ע לחליצה לענין קנין יבום וחליצה. ודין זה מבואר לגבי חליצת מעוברת שהפילה אליבא דר"ל דאף דליכא בה אפי' כרת דהוי כמו יבם קטן הבא על יבמה גדולה דתגדלנו כמו שכתבו התוס' בר"פ החולץ (דף ל"ה:) ומ"מ לענין דלאו בת יבום וחליצה היא בשעת עיבורה קאי שוב בכלל הגזה"כ דלקחת דלאו בת חליצה נמי היא.
<h3>ב)</h3>
<b>ולבאר</b> הדברים בעזהש"י נקדים לבאר דברי התוס' בר"פ החולץ (דף ל"ה:)ד"ה תיגלי דהקשו דלר"ל הכונס יבמתו והפילה אמאי פטורין מן הקרבן כיון דביאת מעוברת ל"ש ביאה א"כ אשת אח שלא במקום מצוה היא. ותי' ואומר ר"י דאפ"ה לא מחייב, מידי דהוי איבם קטן שבא על יבמה גדולה דתגדלנו, והנה תי' התוס' צריך להבין דהא הקשו דמכיון דילפינן מקרא דבן אין לו דביאת מעוברת ל"ש ביאה א"כ הוי זה פטור ביבום והוי ערוה וענוש כרת וא"כ מהו ביאור תי' של התוס' דאפ"ה לא מחייב, והא קשה דמאיזה טעם לא יהי' זה דין פטור בהנפילה כמו פטור דאשת אח שלא הי' בעולמו, וכמו בפטור דסריס דילפינן מקרא דבעינן בר הקמת שם, דהוי דין ערוה, ואף לאחר שנתרפא הויא ערוה עליו מדין דנאסרה כמבואר בתוס' הרא"ש (דף כ'.). יעו"ש, וכמו גבי קטן לקמן (קי"א:), דאילו הי'הדין בגזה"כ דלהקים לאחיו שם דבעינן שיהי' בר הקמת שם בשעת נפילה אזי הי'זה דין ערוה לענין דנאסרה אף אחר גדלותו נמי, א"כ מ"ש הכא בגזה"כ דבן אין לא דלא אמרי' דיהי' דין פטור.
<b>והנה</b> בדברי הרשב"א והמאירי והריב"ש שנדפס בעזהש"י מחדש יש ביאור לזה דלא אמרי' דנאסרה אלא היכא דהפטור הוא דין מוחלט אבל הכא הדין דבן אין לו לא הוי פטור אפי' ליום אחד אלא דין עיונא בעלמא, דלאח"כ הא איגלאי מילתא למפרע דהיא זקוקה, דנהי דלא אמרי' דאיגלאי מילתא למפרע דהוי זיקה לענין קנין מ"מ לענין שיהי' פטור ליכא אפי' לשעה אחת אלא דין דתעיין, והביא הרשב"א ראי' לזה דאל"כ הו"ל ליאסר אפי' לאחר שהפילה נמי משום דינא דנאסרה. ונראה ביאור דבריהם הק' של הראשונים הנ"ל דכוונתם הוא להוכיח לא רק דליכא דין דנאסרה אלא דאינו דין פטור כלל ואפי' בשעתו וממילא ליכא דין דנאסרה משום דכללא הוא דדין דנאסרה ל"ש רק היכא דע"י הדין נתבטל דין יבמה יבוא עלי' ואינה יבמה כלל, משא"כ היכא דליכא עי"ז ביטול דין דיבמה יבוא עלי' אין זה דין פטור כלל ואפי' לשעתו:
<b>וזהו</b> ביאור דברי התוס' שכתבו דאפי"ה לא מחייב, מידי דהוי אקטן שבא על יבמה גדולה דתגדלנו, כונתם הוא כמו שכתבנו בשם רבותינו הראשונים דהכא לא נתבטל דין יבמה יבוא עלי', וע"כ אין זה דין פטור והוי יבמה וע"כ ליכא לא כרת ולא שייך דין דנאסרה, ומצאתי בתוספי הרא"ש שכתוב שם וז"ל בר"פ החולץ ותימא, הכונס יבמתו מעוברת והפילה אמאי פטורין מן הקרבן כיון דביאת מעוברת ל"ש ביאה, אשת אח שלא במקום מצוה היא, וי"ל דאפ"ה לא מחייב כיון דיבמתו היא וחזיא לאחר זמן, מידי דהוי אהא דאמרי' גבי יבם קטן שבא על יבמתו גדולה דתגדלנו, הרי להדיא כדברינו, דע"י דעדיין יבמתו היא ע"כ אין זה דין פטור והוי כמו יבם קטן:
<h3>ג)</h3>
<b>והנה</b> הרמב"ן בר"פ החולץ אהא דקאמר בגמ' אי ביאת מעוברת שמה ביאה חליצת מעוברת שמה חליצה, כתב וז"ל ואע"ג דאיכא חייבי לאוין ועשה שאם בעלו לא קנו וצריכה חליצה, התם איסור דבר אחר גרם לה ורחמנא רבינהו אבל הכא אם כשהיא מעוברת אינה ראוי' ליבום שאם בעלו לא קנו א"כ א"א שלא במקום מצוה היא ולחליצה נמי לא חזיא עכ"ל הק'. ביאור דבריו הק'. דקושיתו היתה דמכיון דדין זה דבן אין לו עיין עליו אין זה דין.
<b>פטור</b> אלא דין עיונא בעלמא א"כ הא תפסו קידושין וממילא ליכא כלל דין ערוה לפטור ואין זה אלא כמו חייבי לאוין ועשה ואמאי לא תחלוץ, ותי' דמכיון דלענין זה ידעי' מקרא דאינה ראוי' ליבום כשהיא מעוברת עד שעם בעלו לא קנו א"כ הוי זה דין דא"א שלא במקום מצוה ושוב לא הוי בכלל דלקחת ע"י איסור אשת אח דלענין שלא יתפוס בה קניני יבום וחליצה הויא ערוה דאשת אח שלא במ"מ, ואף דלענין דין פטור וחיוב כרת לא מהני הך דינא, וע"כ לחליצה נמי לא חזיא דלא תפסי קידושין ע"י איסור אשת אח:
<b>ונראה</b> מה שמחלקינן בין דין לפטור אותה מיבום וחליצה ובין לענין שלא יהי' מהני קנין יבום וחליצה הוא, דלענין פטור יבום וחליצה תלוי אם הוי הדין מוחלט לפטור לכה"פ על שעה אחת עד שיתבטל עי"ז דין יבמה יבוא עלי' ודין יבום וחליצה לענין שתהי' לאו בת קנין לא בעינן דין כזה שיבטל שם יבמה יבוא עלי' אלא דכל שהיא אינה ראוי' ליבום עד שאם בעלו לא קנו זה מהני ג"כ שתהי' עי"ז דין דערוה דלקחת ועי"ז לא חזיא לחליצה.
<h3>ד)</h3>
<b>והנה</b> מצינו עוד דין כזה שיתחלק דין ערוה של פטור, מדין ערוה לענין קנין. דיעויין בדברי תוספי הרא"ש (כדף כ'.) לענין אם בעינן שתהא ביאת יבום בת הקמת שם, או לא, דלא בעינן רק דהיבם והיבמה יהיו בני הקמת שם, וז״ל בד"ה יבא עשה, הק' ריב״א כיון דאין אשה מתעברת מביאה ראשונה וכו' א״כ האיך תתייבם דבביאה שני' אסירא לי' וכו' ובביאה ראשונה ליכא הקמת שם, וכו' ונראה דלא קשיא, דלדבריו תיקשי כל אלמנה בתולה נמי האיך תתיבם אפי' לישראל הא בביאה קמייתא ליכא הקמת שם, [וכי] תימא שתמעך באצבעה מ"מ כיון דלא חזיא ליבומי בשעת נפילה עד לאחר מיעוך אסירא כדאמרי' לקמן כל יבמה שאין אני קורא וכו' דהא סריס חמה מהאי טעמא אסור אפי' לאחר שנתרפא ואפי' הוה סמייה בידי' בשעת נפילה, ואפי' אם תמצא לומר דלא דמי לסריס שאין רפואתו ברורה כל כך כמו מיעוך וכו' מ"מ תיקשי לך היכי מיבם בלא מיעוך, דע"כ בלא מיעוך מצי לייבומי, כיון דחשבת לה ראוי' לילד בשעת נפילה משום דיכולה למעך, בלא מיעוך נמי מצי לייבומי דלא גרע ביאה בלא מיעוך משלא כדרכה ומהעראה מרבינן לקמן בריש הבא על יבמתו, אלא ע"כ לא בעינן הקמת שם בביאה ראשונה דמיקניא בי' רק שיהא היבם ראוי להקים שם וכו', עכ"ל. הרי חזינן מדבריו הק' דאחרי דמסיק דהיכא דחזיא לילד ע"י מיעוך, עדיף מסריס חמה לענין דלא נאסרה מעולם, ולפי"ז נראה נמי דליכא כרת, ומ"מ ס"ד דלענין זה יש דין עי"ז דלא תקנה ביאה זו, ולבסוף הוא דמסיק דכיון דמיקרייא בת לידה ע"י דחזיא לילד ע"כ הוי ביאה זו ג"כ בת קנין:
<h3>ה)</h3>
<b>ובזה</b> מבוארין דברי הרא"ש גבי נדה דבתחילה הקשה דנדה תהא ערוה גם לענין דין פטור כמו אחות אשה, ואחרי דמתרץ דע"י דלא דמי לאחות אשה אין כאן דין פטור דאינה איסור קרובות כיון דנאסרה לכל, הוקשה לו דמכיון דלענין קנין דבשעת נדותה לא חזיא ליבומי דאם בעלו ל"ק א"כ גם לחליצה לא חזיא, ושוב דחה זאת דע"י דעומדת לטבול הוה לה דין עולה ליבון ואח"כ מסיק דאם בעלו קנו גם בנדתה דהוי רק מניעה בעלמא. והנה מדברי הרא"ש מוכח דבתחילת קושייתו היתה דנדה תהי' פטורה גם מחליצה דאע"ג דתפסי בה קידושין מ"מ תהי' בכלל היקשא דר' יונה גם לענין פטור חליצה וצ"ע:
<h3>ו)</h3>
<b>והנה</b> מה דהגמ' (דף מ"א.) לענין הבחנה אמרי דכל שא"ע ליבום א"ע לחליצה לא שייך לדין ערוה כלל דאפי' בחייבי לאוין ועשה נמי אמרי' לענין לכתחילה הך דינא, דלכתחילה צריך להמתין בכדי שתהי' החליצה כשרה. והנה התוס' שם בד"ה הספיקות הקשו דיהיו אחיות זקוקות אינן עולות לחליצה, ובודאי דלא נתכוונו התוס' להקשות שיהי' כאן דין ערוה לענין שא"ע לקנין חליצה, דהא אחיות זקוקות אין להם דין ערוה אפי' לענין קנין יבום דהא קיי"ל דאם בעלו קנו גבי אחיות זקוקות וגם מבואר (בדף כ"ט:) דאחיות זקוקות הויין חשובות עולות ליבום דקאמר שם דיבמה דחזיא לכולי מילי חזיא למקצתיי' הרי דאי לאו מאמר חשובות הן עולות ליבום ואף דלא מתייבמת מ"מ חשיב זה עולות ליבום, ועיין במאירי (בדף כ"ט) שכ"כ, ובע"כ דכונת התוס' להקשות לא מדין ערוה אלא דיש עוד דין אפי' גבי חייבי לאוין ועשה דאם יש להמתין על שעה שיהיו עולות ליבום ממתינן, ועיי' בבית מאיר סי' קס"ד סעי' א':
<h3>ז)</h3>
<b>והנה</b> אליבא דאמת כתב הריטב"א דלענין חליצת מעוברת לא מצריכינן לדין כל שא"ע ליבום א"ע לחליצה דהא המיעוט דקרא דאין לו עיין עליו הוא בחליצה ג"כ כמו ביבום, או ללישנא בתרא מסברא, ובכ"ז מצינו ג"כ דין דכל שא"ע ליבום הכא, דהנה אביי סובר אליבי' דר' יוחנן, דבביאה מודה דלא קנה ורק בחליצה הוא דפליג ומשום דלא ס"ל הקרא והסברא לענין חליצה וס"ל דאמרי' תיגלי מילתא למפרע, וע"ז הקשה לו רבא דממ"נ אי ס"ל בביאה ל"ק ממילא גם בחליצה ל"ק ע"י דהוי דין ערוה לענין שלא יקנה ע"י חליצה ג"כ דכל שא"ע ליבום א"ע לחליצה, הרי דיש גם דין אשת אח שלא במקום מצוה לענין שלא תעלה לקנין חליצה ומזה למד הרא"ש דיש דין ערוה במסוים לענין קנין חליצה אפי' דליכא דין פטור וע"כ ר"ל דגם בנדה לא תעלה לחליצה:
<b>והנה</b> למאי דקיי"ל כר"ל דלאו בת חליצה היא ע"י דין דבן אין לו עיין עליו או ללישנא בתרא מסברא הוא, צריך להבין ביאור דין דבן אין לו או ללישנא בתרא דמסברא הוא, איזה דין הוא, הא"נ דהוא ג"כ מדין אשת אח שלא במ"מ, או לא, דנאמר דאין זה שייך כלל לדין ערוה אלא כמו דין דקטן לענין קנין גבוה, דודאי מה שנתמעט קטן מקרא דאשר ינאף את אשת איש ל"ש כלל לדין אשת אח שלא במ"מ אלא דהוי רק דין בהקנין אישות לחוד, והכא נמי נראה דזה הדין של בן אין לו עיין עליו ל"ש כלל לדין אשת אח שלא במ"מ אלא דהוא דין בהקנין יבום וחליצה או מקרא או מסברא, דלא אמרי' תיגלי מילתא למפרע לענין קנין, וכמו שמבואר בדברי התוס' שכתבו דמה דביאת מעוברת ל"ש ביאה לא הוי רק כמו דין קטן דקיי"ל דתגדלנו דהוי בכלל היתר יבום, וה"נ דין דבן אין לו עיין עליו:
<b>וענין</b> הביאור מה דדין זה דבן אין לו עיין עליו אע"פ שאמרנו שהוא אינו דין אשת אח שלא במקום מצוה רק כמו דין יבם קטן דאינו קונה דאין לו כלל דין א"א שלא במ"מ אפי' לענין קנין ה"נ הך דינא דבן אין לו עיין עליו אין בו שום דין א"א שלא במ"מ אלא דין חסרון בהקנין מטעם הלכות קנין ולא משום חסרון זיקה, ומהו הביאור שאנו עושים עי"ז גם דין ערוה לענין שלא יעלה ג"כ לחליצה שזה אינו שייך אלא כשנימא שמה שא"ע ליבום הוא משום דין ערוה בזיקה לענין הקנין, והרי קשה מכיון דעיקר הדין דבן אין לו עיין עליו יסודו דין פשוט לענין הלכות קנין לחוד ומאין יצא מזה גם דין ערוה בהזיקה שתהי' לה לכה"פ דין א"א שלא במ"מ לענין שלא יקנה היבום והחליצה מדין כל שא"ע ליבום א"ע לחליצה, ואולם הביאור לפענ"ד בעזהש"י כך, דהרי באמת הדין דבן אין לו עיין עליו דגלי קרא דביאת מעוברת ל"ש ביאה ה' צריך להיות גם דין ערוה לענין כרת ולענין פטור, אלא ע"י דסו"ס היבמה גופה ישנה בת זיקה לכשיגדל דהא לענין זה אמרי' שפיר תיגלי מילתא למפרע דמיעקרא נזקקה משו"ה עי"ז ל"ל דין ערוה לענין פטור, אבל אם לא היתה זקוקה על אחר שתפול הי' לה דין ערוה גם לענין דין כרת ופטור, וע"כ נשאר עצם הדין רק דין פשוט לענין הלכות קנין יבום וחליצה לחוד, אבל לכה"פ לענין שלא תהי' לה זיקה לענין קנין דע"ז הא קיי"ל דלא אמרי' תיגלי מילתא למפרע או מקרא או מסברא הויא לה גם דין ערוה וא"א שלא במ"מ לכה"פ לענין זיקה לענין קנין יבום וחליצה, והרי הגאון רבינו עקיבא איגר זיע"א כתב ביבמות (דף פ'.) דגם ביבם קטן אם יעשה סריס קודם גדלותו יהי' ג"כ פטור זיקה והטעם משום דעיקר מה שאינה ערוה הוא ע"י שזקוקה לו לכישיגדיל וא"כ אם נעשה באופן שאינה זקוקה לו כלל אז גם ע"י הדין דממעטינן מאשר ינאף את אשת איש נעשה ג"כ דין פטור וערוה וה"נ גבי מעוברת לר"ל.
<h2>סימן ב</h2>
<b>בענין פטור ערוה מיבום ונאסרה עליו בשעת נפילה</b>
<h3>א)</h3>
<b>בדף</b> ג': טעמא דכתב רחמנא עליה הא לאו הכי ה"א אחות אשה מיבמת וכו' ופריך הא אין עשה דוחה ל"ת שיש בו כרת, וקשה מאי פריך הא מדין אין עשה דוחה ל"ת שיש בו כרת לא הוה ידעין דערווה יש לה דין פטור בהנפילה ואיסור אשת אח וגם דע"י דין ערוה פקע זיקה, ועוד דא"כ נהי דלא דחי מ"מ בדיעבד אם בא עליה הרי קיים מצות יבום ודין דמצוה הבאה בעבירה הא לא שייך גבי יבום משום דמצוה הבאה בעבירה לא שייך רק היכא דהמעשה היא המצוה אבל הכא דהמצוה הוא רק הקנין וא"כ לא שייך בזה דין מצוה הבב"ע דסו"ס הקנין איכא וממילא יש בה קיום מצוה.
<b>והנה</b> יש מרבותינו האחרונים הסוברים דשייך ביבום דין מצוה הבאה בעבירה, והנה הא ודאי דיש מצות כאלה דל"ש בהו דין מצוה הבב"ע, והיינו מצות כמו השבת אבידה והשבת גזילה דהמצוה הוא רק שתהא מושבת האבידה והגזילה ולא דין מעשה המצוה דנאמר דמעשה המצוה הוא בעבירה. וביבום יש לחקור, האם נאמר דהמצוה הוא רק הקנין, או דנאמר דדין היבום הוא מעשה היבום אלא דמעשה מצוה זו הוה הקנין, ואם נאמר כן נמצא דכל שאין זה מעשה המצוה אין זה קנין וב"ס זה תלוי ג"כ דין דמצוה הבב"ע אי שייך גבי יבום, והנה לגבי מאמר לב"ש דנלמד מלקחה פשוט דהקנין הוא המצוה ולא דמעשה המאמר הוא דין המאמר, ופשוט דאם עשה ע"י שליח את המאמר ודאי א"צ לעשות שליח על מעשה המצוה כשארי שליחות של מצוה ולא בעי רק שליחות לקנין. ואולם בביאור דין היבום צריך עיון, ולכאורה ראיה מדאיצטריך למעט קטן מן קנין יבום, והא אם נאמר דמעשה מצות יבום הוא דין היבום וא"כ הא דמי לאוכל מצה בשעה שהוא קטן דקיי"ל דצריך לאכול שנית כשיגדיל דאין זה מעשה מצוה כשעושה בשעה דהוא לאו בר חיובא, ובע"כ דדין היבום הוא רק לעשות קנין וגם ממה דקיי"ל דאם בא עליה בנדתה קנאה ולא אמרינן דהוה מצוה הבא בעבירה מוכח כנ"ל, וא"כ קשה מאי פריך מהא דאין עדל"ת שיש בו כרת.
<b>ואין</b> לומר דהכא ל"ש מצות יבום משום דעיקר מצוות יבום הוא הקנין והרי חייבי כריתות אם לא דחי הא לא תפסי קידושין וא"כ אין היבום קונה וממילא פקע זיקה וקאי על ביאתו באיסור אשת אח, זה אינו, דמ"מ לא גרע מיבם קטן הבא על יבמה גדולה דתגדלנו (בדף קי"א.) דהרי חזינן דאשת איש דלא תפסי קידושין ומ"מ אין זה דין בהזיקה כמו שכתבו התוס' (בדף ט"ז.) שתי סברות דאיסור אשת איש אין לה דין להפקיע זיקה ובודאי שלא יתחייב משום איסור אשת אח כיון דאינה דין כלל בהזיקה והויא רק מניעה בעלמא, וא"כ קשה דבלא גזה"כ דעליה לא יתחייב על ביאתו רק איסור אחות אשה ולא כרת דאשת אח וא"כ מאי מקשה הגמ'.
<h3>ב)</h3>
<b>ופשוט</b> דקושית הגמ' הא דלמ"ל קרא דעליה ולצרור מאחר דידעינן זה מגזה"כ דלקחת דמדכתיב אם לא יחפוץ האיש לקחת דילפינן מינה (בדף כ'.) דכל שאינו עולה ליבום אינו עולה לחליצה ידעינן דאיסור ערוה מפקיע זיקה. והנה מסקינן בגמ' דאיצטריך קרא למיסר צרה, ונראה דלפי המסקנא יש ב' דיני ערוה, האחד, מגזה"כ דלקחת, והשני מעליה ולצרור, דהך דילפינן מגזה"כ דלקחת אינה יכולה לפטור צרתה דאף דיש לה דין להפקיע זיקת יבום וחליצה, ומדליכה זיקה ממילא קאי אח"כ באיסור אשת אח, מ"מ אין דין זה אוסרת הנפילה ובזה גם האיסור אשת אח גופיה אין עליו דין ערוה עד שאיסור אשת אח גופיה יהי' פוטר את עצמה ואת צרתה מיבום וחליצה, והוי ערוה כזו כאשת אח שלא במקום מצוה דנראה דאין עליו דין ערוה לעניין פטור יבום וצרה וכדלקמן, והדין השני הוא דין דלצרור דערוה כזו פוטרת צרתה דהוא דין פוטר ואוסר בהנפילה, דגזה"כ דלצרור הוא דע"י נפילת ערוה יש לה דין שפוטרת ואוסרת הנפילה ובזה נעשה נמי האיסור אשת אח ערוה והערוה דאשת אח גופה נמי פוטרת את עצמה ואת צרתה, ואף דלפי המסקנא לכאורה כל הנך דהויין בכלל דלקחת ישנם גם בכלל דעליה ולצרור מ"מ נראה דגם עתה יש אופן דלא הוי בכלל ולצרור ומ"מ בכלל דין דלקחת הויין.
<b>דהנה</b> התוס' (בדף י'.) בד"ה לעולם כתבו בתירוצם דבעלת תנאי היינו כדאמר לה ה"ז גיטך ע"מ שלא תנשאי ולא תבעלי לפלוני אינה פוטרת צרתה משום דכיון דמגורשת גמורה היא אין עליה איסור ערוה דלא דמי לאחות אשה, דממ"נ עכשיו אינה ערוה, ואם תתייבם לא תהיה אשת המת כלל, אולם לענין היא עצמה מוכח מהתוס' שם דפטורה מן החליצה ומן היבום אע"ג דאינה עתה ערוה מכיון דעכ"פ אינה עולה ליבום א"ע לחליצה, ומכבר הימים שאלתי פי מו"ר קדוש ישראל זיע"א דא"כ יפטור האיסור אשת אח את הצרה מכיון דא"ע לחליצה הוי ערוה משום אשת אח גם קודם היבום, ותי' לי דאיסור זה דאשת אח ודאי לא חשיב ערוה מכיון דרק ע"י דא"ע ליבום א"ע לחליצה ואינה נופלת, נעשית ממילא אסורה באיסור אשת אח, ולא ע"י דיש דין פטור בהנפילה, דהא מכיון דאינה ערוה עתה ליכא פטור ואיסור בהנפילה מקרא דלצרור, אלא ע"י דליכא נפילה אסורה ממילא באיסור אשת אח, איסור זה דאשת אח ודאי אין לו דין ערוה, ולא דמי לאשת אחיו שלא היה בעולמו דהוי ערוה לפטור צרה דהתם נתנה התורה דין ערוה בהנפילה והוי בכלל דין דלצרור משא"כ הכא דליכא שום דין ערוה בהנפילה דהא מגורשת גמורה היא אלא דדינא דנפקעת הזיקה ומדנפקעת הזיקה ממילא הויא באיסור אשת אח, אין להאיסור אשת אח דין ערוה לענין לפטור צרה, ואפשר דאפי' את עצמה נמי אינו פוטר איסור אשת אח באופן דנעשה האיסור אשת אח רק ע"י דנתבטלה הנפילה, ולא ע"י פטור ערוה בהנפילה ומה שנפטרה הוא משום דהאיסור אשת איש שיהא נעשה ע"י היבום חשיב זה כאיסור ערוה רק לענין דא"ע גם לחליצה, דהוא לא דמי לאחות אשה וע"כ גם האיסור אשת אח אין לו דין ערוה כלל.
<h3>ג)</h3>
<b>ואולם</b> לענין דין נאסרה בנפילה לומר בה דין כל יבמה שאין אני קורא בה בשעת נפילה יבמה יבא עליה הרי היא כאשת אח שיש לה בנים ואסורה ודאי גם בבעלת תנאי אמרינן, כגון אם ביטל בעל התנאי אח"כ את התנאי [ועיי' בס' נודע בשערים בדף י'.] אמרינן נאסרה בנפילה, דהא מוכח בתשו' הריב"ש החדשות סי' ד' דגם בחייבי לאוין אמרי' דנאסרה, דכללא הוא דמי איכא מידי דמעיקרא אסורה והדר שריא, ואולם לא עדיף הך איסור אשת אח מאיסור דתנאי שהוא בא מכוחו ולא מהני רק לענין לפטור מחליצה משום דאי אפשר להיות לה היתר אחר נפילה ודין זה אינו אלא דנתבטלה הנפילה ולא דהוי דין פטור בנפילה, וכמו דין דנאסרה דאמרינן גבי חייבי לאוין ועשה דודאי לא לענין שיחשב ערוה לפטור בהנפילה רק לענין דין שאם בעלו לא קנו, וכמו שנבאר להלן והוי איסור אשת אח דדבר אחר גרם לה ע"י שבשעת נפילה לא נדחה איסורה משום דהוי לאו ועשה, ה"נ אפ"ל נמי דהך איסור דתנאי דאינו שייך לה להיול דין בהנפילה אלא לענין דליכא יבום וחליצה, ה"נ ע"י דין דנאסרה ג"כ לא עדיף מדין אסור אשת איש שע"י התנאי שבא מכחו, דלא הוי בכלל דין דלצרור, ועיקר הפטור הוא ע"י דנאסרה בנפילה וזהו שפוטרה מחליצה ולא משום דהאסור אשת אח בעצמו הוא דפוטר.
<b>נמצא</b> דשאני דין מה דפטרינן גבי ערוה דאז גם האיסור אשת אח נמי הוי איסור ערוה ונעשה גם הוא הפוטר עצמה ופוטר צרתה, משא"כ מה דפטרינן גבי בעלת תנאי לעולם הפוטר הוא האיסור אשת איש וממילא הוי איסור אשת אח ע"י דליכא מצוה, וזהו דין פוטרה דפקעה זיקתה, וגם אח"כ שכביטל התנאי נעשית באיסור זה שפקעה זיקתה והוי כמו אשת אח שאינו נופל ליבום ודין איסור אשת אח זה הוי קיל משארי דיני ערוה ודמי לחייבי לאוין ועשה אלא שחלוק מחייבי לאוין לענין חליצה, וצ"ע.
<h3>ד)</h3>
<b>והנה</b> זה פשוט וברור דחייבי לאוין אפי' להראשונים דסברי דאמרינן בהו ג"כ דין דנאסרה בנפילה מכל מקום לענין דין פטור ודאי לא אמרינן דנאסרה דהא מכיון דעיקר דין דלאוין ועשה אין להם דין פטור א"כ גם דין אשת אח דהוי על ידי דנאסרה בנפילה כ"ש שאין לו דין חמור יותר מדין הלאוין והעשה, וכמו שכתבתי למעלה ואדרבא שמעתי שמסתפקין בחייבי לאוין ועשה אם גם בנפילה שני' אמרי' דנאסרה לענין דאם בעלו ל"ק או דלא אמרי' כ"כ דין דנאסרה לענין נפילה השני' ומותרת היא ע"י דאתימכח השני וע"י דין דנעשית כאשתו לכ"ד פקע האיסור אשת אח, וכמו שמבואר בס' קרן אורה, דספקו של הרמב"ם בפי' המשניות בפ"ג אם דינא דנאסרה הוא מדאורייתא הוא לענין נפילה השני' אם אמרי' דין דנאסרה יעו"ש, וא"כ אפשר דבחייבי לאוין ועשה לא אמרי' דנאסרה לענין נפילה השני', אבל הא ודאי פשיטא דעכ"פ חליצה בעיא לעולם דלא נעשית ערוה דלא חמור דין דנאסרה בנפילה מעיקר הדין דלאוין ועשה. ועי' בתוס' דף ל"ב. דכתבו דלהכי לא תני דין דנאסרה במתני' וליתני ט"ז עריות דמשום דעיקר איסורו הוא ע"י איסור אחות אשה הוי בכלל אחות אשה, משמע דמה דאמרי' דנאסרה דדוקא ע"י שבא מכח ערוה. ולענין סוטה וצרתה לפי שי' הראב"ד לו יוצייר אם דנין דין דנאסרה ג"כ לא יהי' חמור נפילה שניה מנפילה הראשונה וצירכה חליצה, אלא דבסוטה טצרתה לו הי' מצויר צרת צרה סובר מו"ר זיע"א דצרת צרה תהיהי פטורה מיבום וחליצה משום דדין הצרה בנפילתה השניה עיקר דינה הוא דין איסור אשת אח, וע"כ לא בעיא חליצה, דדוקא בנפילה הראשונה עיקר דין פטורה הוא משום איסור סוטה, משא"כ הצרה כשנופלת עם צרת צרתה אז עיקר דין פטורה הוא אשת אח, וע"כ לא תפסי בה קידושין וא"ז חליצה כמו א"א שלא הי' בעולמו.
<h2>סימן ג</h2>
<b>בענין הכשר מצוה, ובמצות כיבוד אב</b>
<h3>א)</h3>
<b>בדף</b> ו' בתד"ה מה להנך, הקשו על דעת רש"י בפי' דלעולם בשחוט לי בשל לי והא בעלמא דחי ומ"מ לא נילף מהכא דלידחי עשה דיבום לאו דאחות אשה דאפשר בחליצה, והקשו דאין זה אפשר דאי אסור ליבם משום כרת, חליצה נמי לא בעי, דכל שא"ע ליבום א"ע לחליצה, ובשכבר הימים שאלתי מאת מו"ר זיע"א, דאיך נפטור אותה מחליצה ע"י שא"ע ליבום דא"כ שוב תעלה ליבום, והשיב לי מו"ר זיע"א דדחיי' בכח לא אמרי'. ביאור כונתו, דכל זמן שלא נאמר דנדחה ממש, אין זה עולה ליבום וממילא א"ע לחליצה ומוכרח להדחות גם היבום ואז תהי' עולה גם לחליצה ואין זה אפשר, מאי אמרת דמ"מ נימא דלא תיהני הדחייה לגמרי שתתייבם ממש אלא לענין זה שלא נימא כל שא"ע ליבום א"ע לחליצה, ע"ז אמר מו"ר זיע"א דדחייה בכח לא אמרי', ועל כרחך דתיהני הדחייה שתתייבם בפועל.
<h3>ב)</h3>
<b>והר"י</b> והר"ח מפרשים דקאי על לאו דמחמר, והא דלא ילפינן מהכא דאין עשה דוחה ל"ת הוא משום דלא הוי רק הכשר מצוה דכשמחמר ומטמא ומניח מלהחזיר אבידה כדי להביא גוזלות לאביו שבעת דחיית הלאו אין מאכילו ומלבישו. ועיי' בהרשב"א וז"ל, ואפי' אמר לו אביו חמר אחר בהמה, לפי שאין עיקר כיבוד אלא במה שיש לו בה הנאה, וכדאמרי' בקידושין איזהו כיבוד מאכילו ומשקהו וכו' אבל א"ל לעשות דבר שאין בו הנאה של כלום אין זה כיבוד שנצטוה עלי' וכיבוד כזה אין בו עשה של תורה שידחה אפי' לאו גרידא וכו' יעו"ש. וביאור דבריו הק', דיש שני אופני כיבוד, ישנו אופן אחד שהוא גוף עשה של תורה ואם עובר ע"ז הוי מבטל מצות עשה, וזהו כיבוד שיש בו הנאה לאביו, וכיבוד שאין בו הנאה של כלום אף דהוי ג"כ בכלל מצוה דכיבוד אבל אין זה גוף המצוה באופן שעובר על ביטולו, אלא שיש בו ג"כ מצוה ורק שאין זה גוף כיבוד וזה הכיבוד אין בכחו לדחות ל"ת, דלענין לדחות בעי' גוף העשה, והראו לי שכן כתוב בביאור הגר"א ביו"ד סי' ר"מ ס"ק ל"ו.
<h3>ג)</h3>
<b>ובתוס'</b> סו"פ אלו מציאות נסתפקו באבידתו ואבידת רבו וכיבוד אביו איזה מהן קודם, וז"ל, וא"ת אבידתו ואבידת רבו וכיבוד אביו איזהו קודם, אי אבידתו הלא כיבוד אביו עדיף למ"ד בפ"ק דקידושין משל בן, ואם כיבוד אביו הלא אבידת רבו קודמת כדאמר לעיל אני ה', וי"ל אבידתו קודמת דהיכא דאביו נהנה מגוף הבהמה חייב לכבדו כגון שחוט לי בהמתך, אבל הניחה ליאבד ותביא לי לאכול שגם לאב קשה האבידה אלא שרוצה לאכול, עכ"ל. והסבר תירוצם נראה דאפי' למ"ד דכיבוד הוי משל בן מ"מ אין צריך לומר דמצוה דכיבוד הוי בכלל הנך מצוות שאינם חיוב של ממון לחברו מדחזינן דלא הוי בכלל אפס כי לא יהיה בך אביון דקיי"ל שלך קודם לשל כל אדם, דאפשר דשפיר הוי כיבוד בכלל כל מצות שבממון, והא דמחויב להביא הגוזלות משל בן הוא דזהו עצם המצוה, וכך הוא המצוה להאכיל ולהשקות אביו משלו, אבל כל שאינו בכלל גוף הכיבוד, כגון באופן שנסתפקו התוס' אם מחויב הוא להניח אבידתו בשביל כיבוד אביו זה אינו מחויב דהא כיבוד הוי בכלל המצות של ממון דקיי"ל בהו שלך קודם לשל כל אדם, וע"כ הוי אבידתו קודמת לכיבוד אביו.
<b>והנה</b> בגוף הדבר אי כיבוד הוי מצוה שבממון או מצוה שמחויב לשמים, הנה בתוס' ישנים בכתובות דף מ'. בד"ה ואי אמרה, הקשו וז"ל הק' הר"ר עזרא אמאי איצטריך קרא בפ"ק דיבמות (דף ה:) דאין עשה דכיבוד דוחה שבת הא ליכא עשה דאי אמר לא בעינא לכיבוד מי איתא לעשה כלל, וי"ל דהתם מ"מ מיד כשצוה אב הוי עשה לעשותו מצותו וכו' עכ"ל, וביאור הדברים דדוקא גבי עשה דלו תהיה לאשה דגוף המצוה הא איכא גם בשלא מדעתה ובכ"ז מהני אמירה דידה לפוטרו מחיוב המצוה זה הוי קילותא לענין שלא תדחה ל"ת, אבל גבי כיבוד אב, מה דהאב יכול לומר לא בעינא אין זה ענין משום קילותא, אלא משום דאז אין זה כיבוד וליכא גוף המצוה, ושמעתי מפי ידיד הרב הגאון ר' אשר נ"י, לפרש דהשו"ט דהתוס' הוא בענין כיבוד, אם הוא מצוה דממונא דמחויב הוא להאב בהכיבוד או לא, דהוי חיובו לא להאב אלא לשמים, והוכיחו התוס' בקושיתם דהוי מצוה דממונא מדמהני אמירתו דהאב דלא בעינא לפוטרו, ודחו זאת דאין ראיה דיכול להיות דהוא מחויב לשמים ומה דמהני אמירתו דלא בעינא לפוטרו הוא ע"י דאז ליכא גוף המצוה דכיבוד. ובתוס' קידושין דף ל"ב פסקו דכיבוד משל אביו דאם האב הוא עני אז הוי משל בן ועיין במהרש"א שמסתפק בכונת התוס' האם הוא משום חיוב כיבוד, או משום דין צדקה דקרוב קרוב קודם, ולכאורה אפשר לומר דכיון דמחויב הוא ליתן ממונו לאביו משום צדקה ממילא שוב הויא מחויב הוא על הטורח מדאורייתא משום כיבוד, ועיין בתשו' רע"א זיע"א סי' פ"ח, שפסק לדינא כן.
<h2>סימן ד</h2>
<b>בענין דחייבי לאוין אליבא דר"ע</b>
<h3>א)</h3>
<b>בדף</b> ט. בתד"ה והרי, הקשו דאפי' לר"ע נמי דסובר דלאוין יש להם דין עריות מ"מ ליתי עשה ולידחי ל"ת, חזינן מדברי התוס' דסברי דגם אחרי דידעינן מדרשא דלצרור, דערוה יש לה דין לפטור ולאסור הנפילה מ"מ מהני הדחייה דעשה דוחה ל"ת ושוב לא הוי ערוה וע"כ הקשו דלר"ע נמי יהא עשה דוחה ל"ת, והרמב"ן והרשב"א תירצו דהגמ' ידעה דר"ע סובר דכל דלא תפסי קידושין מפקעי זיקה, ביאור הדברים דהגמ' ידעה אליבא דר"ע מה דדין עריות ולאוין מפקיע זיקה הוי כמו סימן דיבמה כזו שיש בה דין דלא תפסי קידושין יהיה נפקעה זיקה. נמצא דנפ"מ גדולה בין ביאור דין ערוה אליבייהו דחכמים, ובין ביאור דין ערוה אליביה דר"ע, דאליבייהו דחכמים מה דליכא היתר ליבום ע"י דין ערוה זהו המפקיע זיקה, אבל אליבא דר"ע ידעה הגמ' דביאור דין ערוה הוא, דגזה"כ הוא דיבמה כזו שיש בה דין דלא תפסי קידושין זהו מפקיע זיקה, וע"כ נפ"מ בין החכמים ובין ר"ע, אי מהני דחיית עשה דיבום לל"ת שתהיה חלה הזיקה, דאליבייהו דחכמים דעיקר המפקיע הוא ע"י דבעי' לקחת שתהא עולה ליבום ולא יהיה בכלל אינה עולה ליבום ע"י איסור כרת, ע"כ מהני לדידהו דחייה דחל בה זיקה, דע"י הדחייה הרי יש כאן לקחת ומותרת ליבום א"כ שוב יש בה זיקה, משא"כ אליבא דר"ע דהגזה"כ הוא דמה שיש בה דין דלא תפסי קידושין ע"כ מפקיעה זיקה, א"כ מה שייך הכא דחייה דמה נרויח במה שיהיה היתר יבום הא סו"ס הא יש בהיבמה דין כזה דלא תפסי קידושין וגזה"כ הוא דזה שיש בה דין ערוה כזו דלא תפסי בה קידושין הוי הדין שיהיה עי"ז נפקע זיקה. דלא חסרון ההיתר ליבום הוא המפקיע הזיקה אלא מה שיש בהיבמה דין כזה שלא יהיה תופס בה קידושין הוי הגזה"כ דעי"ז יהיה נפקעת הזיקה. ולדוגמא ננקוט מקושי' הרא"ה אהא דפריך במס' כתובות דף מ. גבי אונס, אמאי לא דחי מצות עשה דלו תהיה לאשה לל"ת דאלמנה לכה"ג, והק' הרא"ה דמאי קושיא היא, דהא ליכא עשה דמעשה גופיה קממעט דרחמנא לא אמר ליה לעשה היכא דאינה ראויה לבא בישראל, וביאור הקושיא הוא, דהלאו הוא דין סימן דאם יש בה איסור אז ליכא גוף המצוה דלו תהיה לאשה, ולא דבעי' רק היתר להנשא, וה"נ הכא אליבי' דר"ע הוי זה סימן דיבמה שיש בה דין דלא תפסי מפקיע הזיקה, ולא ע"י דבעי' היתר יבום.
<h3>ב)</h3>
<b>ואולם</b> הרמב"ם הקשה וז"ל, אכתי האי סברא הכא, היכא שמעי' לה לר"ע דמקשי מינה להדיא. ובתשו' הרשב"א ח"ו סי' י"ט, יעו"ש, כתב לתרץ קושי' הרמב"ן. ונ"ל לבאר דבריו הק', דהנה מה דלרבנן תלוי דוקא במה שיהיה היתר יבום ולא אמרי' דדין חלות הזיקה תלוי במה שיש בהיבמה דין דלא תפסי' הוא נלמד מקרא דיבמתו, שהרי אילו לא היה הדרשא דיבמתו הוה אמינא מסברא הפשוטה דגם חייבי לאוין גרידא לא תפסי בהו זיקה כפי שי' רש"י ע"י דלא קרינן בהו לקחת בעלמא לכתחילה, והקשה הרשב"א דהנה הכא היו צריכות לעלות ליבום כיון דעשה דוחה ל"ת ואי הכא לא דחי נילף בעלמא נמי דלא דחי, ותי' הרשב"א דכיון דההיתר אשת אח חידוש הוא ואין לך בו אלא חידושו ע"כ חייבי לאוין שאינן בכלל לקחת לא הותר בהן איסור אשת אח, הרי מבואר דמסברא הפשוטה הו"א דאף חייבי לאוין אינן בכלל דלקחת ומשום דלא חלי חלות זיקה בהיתר יבום אלא בזה שיש בהיבמה דין לאו ע"כ נפקעה זיקה, ונמצא דרק ע"י דגילתה התורה בקרא דיבמתו דחייבי לאוין, ע"י דתפיס בהו קידושין אינו בכלל לקחת ע"כ אמרי' דתלוי בהיתר יבום.
<b>והביאור</b> מה דידעי' ע"י קרא דיבמתו דתלוי בזה שיהיה היתר ליבום ולא כמו שהיתה בסברא הפשוטה דתלוי במה שיש בה בהיבמה האיסור הא אפ"ל דגם עתה אחרי דידעי' מיבמתו דהנך דתפסי קידושין לא ממעטי מלקחת, מ"מ בחייבי כריתות דממעטי מלקחת נאמר דע"י דאשת אח חידוש הוא ואין לך בו אלא חידושו ולא הותר באופן שיש בהיבמה איסור כרת, אולם נראה דהנה חזינן מפירכת הגמ' ומה ראיתה היתה ההו"א דח"כ אף דיש לה דין ערוה דפטרה הצרה תהיה עולה לחליצה, וחייבי לאוין דל"ל דין ערוה לפטור צרה לא תעלה לחליצה, ואולם אחרי דגלי קרא דיבמתו ידעי' דהעיקר תלוי בדין האחות אשה ואף דלאחרי הגזה"כ דלצרור דערוה פוטרת צרה נעשה גם האיסור אשת אח דין ערוה, בכ"ז עיקר דין פטורה תלוי בדין ערוה דאחות אשה דע"י דלא תפסי קידושין ולא קרינן בהו לקחת בלעמא בדיעבד בזה נעשית ערוה גם לענין חליצה ואם האיסור הוא מהנך דתפסי בה קידושין בזה לא נעשית ערוה ע"י איסור אשת אח, וא"כ מכיון דעיקר פטורה תלוי בדין האחות אשה דהרי בצרת סוטה סובר הראב"ד דבאמת צריכה חליצה משום דהאסור סוטה תפסי בה קידושין וא"כ ידעי' מזה דדין הערוה לא רק סימן הוא דעי"ז שיש בה דין זה דלא תפסי קידושין נעשית ערוה דאשת אח, אלא דהאיסור דאחות אשה עושה שתהיה ערוה הן דין האחות אשה והן דין דאשת אח דהא חזינן דהעיקר הוא האחות אשה, בזה דאין לה היתר יבום.
<b>אבל</b> לר"ע דלא דריש כלל דרשא דיבמתו דל"ל מה להוציא מן הכלל דלקחת דבכולם הא לא תפסי קידושין א"כ נשאר כסברא הפשוטה דתלי בזה שיש בהיבמה דין כזה דלא תפסי קידושין ונעשית האשת אח ערוה ולא מהני דחיי' דסו"ס יש בהיבמה דין כזה.
<b>ועיין</b> בתוס' הרא"ש דרצה לתרץ קושית התוס' דלהכי לא דחי עשה דהיבום להל"ת משום דהגמ' ידעה דר"ע סובר כרבי דדריש מקרא דולקחה והוי ג"כ ביאור הדבר דלרבי דיליף מקרא דולקחה דהנך דלית בהו קידושין א"ע לחליצה ממילא הוי הגזה"כ להדיא גם אחייבי לאוין וכמו שכתבנו דהוי כמו סימן דכל דלא תפסי בהו קידושין ביבמה מפקיע זיקה.
<h2>סימן ה</h2>
<b>בענין צרת איילונית</b>
<h3>א)</h3>
<b>בדף</b> י"ב. בחי' הרמב"ן, וז"ל הא דאמרי' צרת איילונית מותרת, מצינו בירושלמי ששאלו טעמו של דבר, וכך אמרו שם ר' בון בר' חייא אמר ר' אבא בר ממל בעי איילונית ואשת אחיו שלה"ב היו בפרשה מה תמית מימר איילונית צרתה מותרת ואשת אחיו שלה"ב צרתה אסורה, א"ל איילונית מטעם אחר הוצאתה אשר תלד יצתה זו שאינה יולדת לא דייך שאינה מתייבמת אלא שאתה מבקש לאסור צרתה, אבל אשת אחיו שלה"ב ערוה היא וערוה פוטרת צרתה פי' איילונית כיון שלא פטרה הכתוב אלא לפי שאינה ראויה להתייבם האיך נאסור צרתה והלא אף היא אם היתה ראויה לילד כצרתה מתייבמת אבל א"א שלה"ב הכתוב עשאה עליו ערוה אע"פ שראויה להתייבם ואין הטעם הזה מספיק לצרת בתו איילונית אלא שאמרו בירושלמי בסוף השמועה אילו בתו מן הנשואין בלא איילונית צרתה אסורה, מפני שנתוסף לה איילונית צרתה מותרת, א"ל איילונית כמי שאינה בעולם אילו שתי יבמות אחת איילונית ואחת שאינה איילונית ובא היבם וחלץ לה או בא עליה שמא פטר בחברתה כלום, הרי איילונית כמי שאינה פי' כיון שאם בא על איילונית או חלץ לה אין צרתה פטורה אע"פ שאין איילונית עליו ערוה נמצא שאין עליה זיקוק כלל וכיון שכן הויא לה צרתה צרת ערוה שלא במקום מצוה כדברי רש"י ז"ל, ולקמן נמי אמרי' כיון דלא אתי איסור אשת אח וחייל אאיסור אחות אשה הויא לה כצרת ערוה שלא במקום מצוה כלומר שלא במקום מצוה דערוה אע"פ שהיא במקום מצוה לצרה, ה"נ גבי איילונית כיון דלא רמי מצוה דיבום באיילונית אע"פ שהיא במקום מצוה לצרתה צרתה מותרת, עכ"ל.
<b>ונראה</b> בביאור דברי הירושלמי עפ"י מה שאמר לי מו"ר קדוש ישראל זיע"א דאיסור כרת דאשת אח אינו פוטר צרה, וגם את עצמו אינו פוטר, ביאור הדברים, דדין ערוה אינו אלא בב' אופנים, או שהיא אחת מהעריות האמורות בתורה, או ע"י דהתורה עשאתה ערוה ע"י דין פטור, כמו אשת אחיו שלה"ב, דע"י דהתורה גזרה בה דין פטור הוי זה ערוה, והויא בכלל דלצרור, הן בדין שפוטרת עצמה והן בדין שפוטרת צרתה. אבל אם יצויר שיהיה אפי' בהיבמה כרת דאשת אח אבל לא ע"י דין פטור, זה לא חשוב ערוה כלל, ואפי' לענין לפטור עצמה, והויא זה כמו חייבי לאוין ועשה, וראיה לזה מדחזינן דמעוברת וילדה אין הולד פטור עד שיצא לאויר העולם, וקשה דאמאי לא נפטרה משום ערוה דאשת אח דהא חייבין בקרבן, אלא ע"כ דאיסור דאשת אח אינו פוטר אפי' את עצמו, והסברא הוא, דדין דבן אין לו עיין עליו אינו דין של פטור, אלא דין מטעם אחר כמו איילונית. ושאלתי ממנו דלדבריו הרי הוא דין שאינו פטור כל כך כדין ערוה, ובגמ' מבואר דאיילונית הוא פטור יותר גדול מפטור דערוה, דלא רמי קמי' כלל ליבומי והוי כמאן דליתא עד דמיחשבא שלא במקום מצוה, והשיב לי דאה"נ דהוא קיל מדין ערוה וחמיר מהאי טעמא מדין ערוה, ונבאר איה"ש שעל ידי דבריו מבוארין דברי הירושלמי והרמב"ן, דבתחילה כשהק' מצרת איילונית תי' לו דאיילונית מכיון דפטורה היא משום שאינה ראויה להתייבם ע"כ דין כזה לא חשיב ערוה והוי כמו חייבי לאוין וע"כ לא פטר צרתה דהאיסור אשת אח שבה את עצמו נמי אינו יכול לפטור דאף שיש בה כרת מ"מ אין זה דין ערוה כלל ואפי' דין ערוה לפטור עצמה נמי ליכא, וזהו כמו שביאר הרמב"ן לדברי הירושלמי וז"ל והרי אף היא אם היתה ראויה לילד כצרתה מתייבמת, ביאור הדברים, שאין לה דין של ערוה שתפטר עי"ז, והוא כדברי מו"ר זיע"א דכרת זה דאשת אח אינו פוטר אפי' א"ע והיינו מה שאמר מו"ר זיע"א דהוא קיל מדין ערוה, ואח"כ הק' מצרת בתו איילונית דהרי יש כאן דין ערוה גמורה ולמה לא פטרה צרתה, ותי' דאיילונית כמי שאינה, וביאור הדברים, ע"פ מה שמבואר בדברי הראשונים, דעיקר דין ערוה היתה נופלת ליבום והיא בת זיקה כמו ערוה דאחות אשה דנופלת שפיר ליבום ובזה נתנה התורה דין ערוה לעשות חלות פטור ואיסור בהנפילה אבל לא היכא דהיא לאו בת נפילה ובלא דין ערוה נפקעה הזיקה.
<b>וביתר</b> ביאור דהנה יש אופנים אחרים דליכא בהו דין ערוה לענין פטור צרה מדין לצרור כגון צרת בעלת תנאי שבתוס' דף י'. ומ"מ התם אם תהיה גם בתו בודאי תפטור צרתה, והטעם הוא דהתם נהי דלא נשלמה דין ערוה לעשות דין פטור מ"מ הא בת נפילה היא דהרי מה דהיא עצמה נפטרת הרי לאו משום חסרון נפילה הוא אלא דדין פטורה הוא ע"י דין ערוה דודאי היא שפיר מהבית דהאיסור אשת אח ראוי להיות ניתר, אלא דפטורה ע"י דין ערוה דתהי' אשת איש לאחר היבום, ורק לענין פטור צרה לא מיחשבא כערוה גמורה דדין ערוה זו אין לה דין של ערוה שבמקום מצוה ואף שהיא בת יבום וחליצה וחשובה מן הבית מ"מ לא הויא ערוה דבמקום מצוה ע"י דמגרושת גמורה היא, ואין לה דין ערוה שפוטרת הנפילה שזהו עיקר דין ערוה דבמקום מצוה ומשו"ה אם היא ג"כ בתו פוטרת צרה, אבל דין האיילונית הוא, דלא חשיבה בת נפילה ואינה מן הבית וע"כ גם כשהיא בתו אינה פוטרת צרה, דהיא לאו בת חליצה ויבום מגזה"כ דאשר תלד ואע"פ שאינה ערוה, והרי קשה במה נפקעת הזיקה אחרי דליכא בה שום דין ערוה, ובע"כ דע"י דלא חזיא ליבומי אינה בת נפילה ובת זיקוק כלל, וזהו דקאמר בירושלמי אילו שתי יבמות אחת איילונית ואחת שאינה איילונית ובא על האיילונית או חלץ לה שמא פטר צרתה, ובמה ניטל ממנה דין חליצה ויבום אחר שאינה בכלל ערוה דלצרור וגם לא בכלל ערוה דלקחת. ואם בכ"ז אינה בת יבום וחליצה חזינן מזה דאינה בת נפילה כלל ע"י דלא חזיא ליבומי ואסורה היא לא משום פטור נפילה אלא משום דהיא אשת אח בלא נפילה, ולכן אי אפשר שתהיה בכלל דין פטור אזהרה ועונש דלצרור דדין דלצרור הויא ע"י דין נאסרה בנפילה ע"י שאשת אח דנעשה עתה ערוה בהנפילה ולא כמו איילונית שהיא ע"י שאינה נופלת ודין איסורה הוא ע"י איסור אשת אח שאינו נופל ליבום, וכבר שמעתי מפי אחד מידידיי שיחיו דדין נמצאו איילונית הוא דאינה נופלת כלל והוי כמו נתגרשו וכמו שש עריות תמורות מאלו.
<h3>ב)</h3>
<b>והנה</b> נראה דלפי תי' השני של הירושלמי דגם בבתו איילונית לא פטרה צרתה לא צריך עתה לסברא הראשונה דאין לה דין ערוה גם לענין לפטור את עצמה אלא דבאמת אף אם יש לה דין ערוה לפטור את עצמה מ"מ אינו פוטרת צרתה, והסבר הדברים ביתר ביאור הוא, דע"י דדין פטור שלה הוא כל כך שעצם האיסור אשת אח ג"כ אינו ראוי להיות ניתר שאין לה זיקוק כלל א"כ אינה בת נפילה ואינה בהבית כלל וע"כ הוי זה שלא במקם מצוה וע"כ גם דין בתו אינה יכול לגרום פטור דהא אינה בהבית, וזהו ביאור דשלא במקום מצוה הביאור דאינה בהבית, ול"ד לאחות אשה דהתם לא הוי הפטור בהנפילה משום האשת אח עצמו אלא ע"י דין ערוה דאחות אשה מגזה"כ דלצרור ולכן היא מהבית ופוטרת הצרה, וכה"ג מצינו בנשא חי ואח"כ נשא מת אליבייהו דב"ש דס"ל דלא הוי במקום מצוה לפטור צרה, והתם הרי ודאי דיש לה דין ערוה לענין לפטור עצמה ובכ"ז סברי דהויא שלא במ"מ לענין צרה משום דכ"כ גרם דין הערוה דאחות אשה ע"י דקדים ואין האיסור אשת אח חל אפי' לענין להחמיר ולחייב שתים א"כ כ"ש דאינו חל לענין שיהא ניתר גם האיסור אשת אח בעצמו א"כ מה דפטורה הוא גם ע"י האיסור אשת אח גופי' דאינו ראוי להיות ניתר דלא שייך הכא ההיתר של האיסור אשת אח וע"כ אינה מן הבית ולא פטרה צרה, וכן מבואר בתשו' הרשב"א ח"ו סי' כ"ה. דמה דלא חל האיסור אשת אח על איסור אחות אשה ע"כ קליש דין הגורם היתר הנפילה של איסור אשת אח ע"י דהאיסור אחות אשה אינו מניח לחול ולגרום היתר, נמצא דפטורה הוא משום איסור אשת אח בעצמו שאינו ראוי להיות ניתר, ולא משום דין חלות ערוה דלצרור, משא"כ אם הי' האיסור אשת אח חל ע"א אחות אשה, אז הי' אלים היתר הנפילה ע"י האיסור אשת אח ורק שנתחדש פטור ע"י דין ערוה דאחות אשה, והדברים האלה מפורשים בהריטב"א דף כ'. ד"ה כלל וז"ל, דכל שאיסורה איסור ערוה כעריות של ט"ו נשים שאינם מחמת אשת אח חשבי' ערוה גמורה לה ולצרתה דדמיא לאחות אשה דכתי' בה לצרור, אבל כשהאיסור ערוה שיש בו אינו אלא משום אשת אח דלא חזיא ליבום לא חשיב ערוה לעשות צרתה כמותה ואתא למעוטי צרת איילונית שהיא מותרת ולא חשבי לה צרת ערוה וכו', עכ"ל. הרי דבאיילונית לפי האמת הטעם הוא ע"י דדין פטורה הוא כ"כ דאין האיסור אשת אח ניתר ע"כ לא דמי לאחות אשה, ומה שהירושלמי נקט להוכיח דאינה בת זיקוק מהא דאין ביאתה וחליצתה פוטרת צרה, הוא משום דנקט האמת דגבי איילונית עיקר פטורה בעצמה הוא ג"כ דין דשלא במ"מ ולא דין ערוה, ועכ"פ מה דבתו איילונית לא פטרה הצרה אף דודאי ערוה היא, טעם הדבר משום דאינה מן הבית לענין פטורה של הצרה.
<b>והנה</b> בזה מבוארין דברי התוס' במה שיש שינוי בין דברי הירושלמי לבין דבריהם, דהמה הקשו ג"כ קושי' זו דמ"ט איילונית רינה פוטרת צרתה, ותירצו כתי' השני שבירושלמי דע"י דהיא לאו בת יבום נהי דלענין עצמה חשובה ערוה אבל לענין לפטור צרה הרי בעינן במקום מצוה והיא אינה מן הבית וע"כ אינה במ"מ. ובזה מובן ג"כ דברי התוס' ישנים בדף י"ב: שהקשו דמ"ש בין איילונית ובין א"א שלה"ב, ולכאורה הא כבר תי' הירושלמי קושי' זו, ואולם קושיתם שפיר היא, דלפי תי' השני שבירושלמי הא מסקי דגם אפי' אם היא ערוה לגבי לפטור נפשה מ"מ אינה חשובה במ"מ, א"כ שוב חזרה הקושי' דגם א"א שלה"ב תהי' ג"כ לאו מן הבית לענין לפטור הצרה, וגם מ"ש בין א"א שלה"ב לבין דין נשא חי ואח"כ נשא מת לב"ש ותי' דע"י דהיא ראוי' לאחין וע"כ חשובה היא בת יבום והויא מן הבית.
<b>והנה</b> מאד מובנים בזה דברי הרמב"ם, דבפ"ו מהל' יבום הל' כ' כתב דין מה דאיילונית אינה פוטרת צרתה בין חייבי לאוין ושניות, ולא כתב כתי' של התוס' דע"י דאינה מן הבית, הוא משום דהאמת נקט הרמב"ם דס"ל דסהרא הראשונה ג"כ נשארת להלכה דאין לה דין ערוה רק דין חייבי לאוין, וע"כ לא שייך לפטור הצרה, ואח"כ בהל' כ"א כתב לענין בתו איילונית דמה דאינה פוטרת צרתה הוא ע"י דאינה מן הבית והוי כנתגרשה או מתה הערוה דכללן הרמב"ם בדין אחד עם דין בתו איילונית וכללן בטעם אחד דע"י דאינה נופלת כלל ע"כ אינה מן הבית ולא הויא במקום מצוה, והתוס' דלא נקטו סברא הראשונה כלל ורק תי' גם הקושי' דאיילונית תפטור צרה בהתי' השני שבירושלמי דאינה מן הבית, הוא משום דלפי האמת ל"ל לסברא הראשונה, ואפשר לומר דגם איילונית יש לה דין ערוה אלא ע"י דגם האיסור אשת אח בעצמו אינו ראוי להיות ניתר ע"כ הויא אינה מן הבית פי' דהוי שלא במ"מ.
<h3>ג)</h3>
<b>והנה</b> אף שביארנו דדין האיילונית אין לה דין ערוה אלא ע"י דאין לה זיקוק כלל זהו יסוד פטורה ואין לה דין ערוה כלל ורק דהתורה גזרה דלאו בת יבום וחליצה ואסורה משום אשת אח כזה שלא ע"י הפרשה דלצרור אלא ע"י דאינה בת נפילה. מ"מ דין דכל שא"ע ליבום שייך גם גבי איילונית דגם מה שאינה נופלת ע"י דין אשת אח פי' דאינה בת יבום כלל ג"כ נלמדת מקרא דאם חפץ יבם דכל שאין כאן יבום אין כאן חליצה, וכן מבואר בדברי המאירי יעו"ש על מתני' דנמצא איילונית וכדמוכח בדף מ"ד. כשהקשו בגמ' דנאמר דמיבם לחדא ונחלוץ לחדא ומשני אמר קרא אם לא יחפוץ הא אם חפץ יבם כל העולה ליבום עולה לחליצה וכל שא"ע ליבום הוא לאו משום דין ערוה אלא דליכא דין יבום נכללת ג"כ בכלל הגזה"כ דאם חפץ יבם, דכל שא"צ יבום א"צ חליצה, וכן מבואר בהתוס' רי"ד שנדפס מחדש יעו"ש. א"כ גם באיילונית שייך ג"כ הך דינא דכל שאין יבום אין חליצה.
<h3>ד)</h3>
<b>ונוסיף</b> עוד בביאור סברת התוס' בדף י'. דלהכי לא חשובה בעלת תנאי ערוה לפטור צרה משום דליכא עלי' חלות ערוה ול"ד לאחות אשה דהא עתה מגורשת גמורה היא ואפי' א"נ דחושבה ערוה ע"י דלאחר היבום תהי' אז ערוה אבל הכא ממ"נ דאם לאחר היבום הא לא תהי' מן הבית כלל והוי ערוה שלא במקום מצוה וקודם היבום אינה ערוה. ומה שכתבו דאליבא דרבי קשה הביאור הוא, דמה שעכשיו אי אפשר לה להתייבם זה גופה חשוב ערוה לפטור צרה אליבי' דרבי, ולענין לפטור עצמה סברת הרמב"ן הוא דמהני הביאור הוא דמה שאי אפשר לה להתייבם מהני שתאסר זהו נמי מהני לפטור עצמה, ומה דאיתא בירושלמי דמתרץ סברת רב אסי דפטר צרת איילנוית דסובר כר' מאיר דאמר כל שאי אתה מיבמני א"א מיבם צרתה הביאור הוא דר' מאיר אינו סובר סברא הראשונה דהירושלמי אלא דגם פטור דאיילונית חשוב שתהי' ערוה ולא יסבור ג"כ דחשובה שלא במקום מצוה אלא דסובר דהוי במ"מ. ואפשר דס"ל לר"מ הדרשה מקרא דולקחה כרבי וע"כ חשובה גם בעלת תנאי עתה במקום מצוה.
<h2>סימן ו</h2>
<b>במחלוקת ר' יוחנן ור"ל אם האחין חייבין על החלוצה כרת וכן בצרות חלוצה, או בלאו</b>
<h3>א)</h3>
<b>בדף י:</b> במחלוקת דר' יוחנן ור"ל אם האחין חייבין על החלוצה כרת ואם הוא חייב על הצרות כרת, דר"י סובר בין הוא ובין האחין אינן חייבין כרת, לא על החלוצה ולא על הצרה, אלא דקאי בלאו דלא יבנה, ור״ל סובר דאיהו אינו חייב כרת על החלוצה אבל אחין כדקיימי קיימי, וצרות כדקיימי קיימי.
<b>והנה</b> בטעמי', דר״ל פי' בתוס' ד״ה איהו, דאי לאו הניתוק אז הי' גם החולץ לאחר החליצה קאי בכרת על החלוצה, הביאור הוא, דאיהו סובר דאין היתר הנפילה מסלק הכרת והויא אחר החליצה בכרת אי לאו דהחליצה והיבום מנתק הכרת, וע״כ דוקא החולץ והחלוצה דעלייהו הא קאי הניתוק והלאו דלא יבנה, אבל אחין וצרות הא לאו עלייהו קאי הניתוק וע״כ כדקיימי קיימי.
<b>אולם</b> בסברת ר' יוחנן יש להסתפק, האם נאמר דאיהו סובר דלא בעי ניתוק כלל אלא דהיתר הנפילה מסלק הכרת מן כל האחין והצרות, או דגם סברתו היא דע״י דין הניתוק הוא, דע״י דאינתוק דין הכרת וקאי בלאו דלא יבנה זהו המתיר דין הכרת אלא דסובר דשליחותייהו קא עביד, ואיכא מעשה החליצה המנתקת בכל הבית דכולן הויין בכלל מעשה החליצה וקיימא בלא יבנה, ועי״ז אינתוק דין הכרת בכל אחד ואחד ובכל הצרות, והנה מו״ר זיע״א חקר זאת, ופשיט לי' דגם אליבא דר"י נמי הוי זה משום דאזיל הכרת ע״י דמעשה החליצה הויא בכולהו, דאם נאמר דהיתר הנפילה מסלק הכרת א"כ אין זה בעי ניתוק וגם הלאו דלא יבנה אין זה דין ניתוק, א"כ למה הוצרך ר״י לסברת שליחותייהו קא עביד, הא כבר הותר הכרת ע״י דין היתר הנפילה.
<h3>ב)</h3>
<b>ואולם</b> בדברי הרשב״א בדף מ״א, שהקשה על מאן דסבר דיבמה שהותרה ונאסרה וחזרה והותרה דחוזרת להיתרה, ותמה דעכ"פ כשהיתה נאסרה הרי הותרה לשוק וא״כ פטורה גם אחר שחזרה והותרה מדין דרכי נועם, וא"כ הויא א״א שלא במקום מצוה, ותי' הרשב״א דסברי כר״י דמי איכא מידי דאי בעי האי מיבם ואי בעי האי מיבם, א"כ אף כשנאסרה משום אחות אשה, ג״כ לא היתה אסורה משום אשת אח, דהא כבר הותר האיסור אשת אח, אלא דנדחית ע״י איסור אחות אשה, וכשבטל איסור אחות אשה, שוב בהיתרא קאי.
<b>ומפרשים</b> רבותינו האחרונים דבריו, דהוא מפרש דטעמי' דר״י הוא דלאו משום דמעשה החליצה מנתק הכרת, אלא דע״י היתר הנפילה נסתלק איסור אשת אח, וע"כ אף שנאסרה באיסור אחות אשה והותרה לשוק, לא משום דנעשית בכלל איסור נפילה, דאינו שייך כלל שתהי' שוב בדין דליכא היתר הנפילה, אלא דאף בשעת איסורה הויא ג״כ בכלל היתר הנפילה, ורק ע״י דין האיסור דאחות אשה דנאסרה אח״כ נדחית מדין היבום כמו ע״י חליצה, וע״כ כשאזיל ממנה האיסור אחות אשה הויא בכלל דיחוי בעלמא מן הבית כמו ע״י חליצה דאמרי' דכבר נסתלק האיסור ערוה מן הבית, פי' בלא ניתוק, ה״נ כבר נסתלק איסור ערוה מן הבית ועל כן אף שנדחית ואזיל ממנה דין החליצה והיבום כשנעשית אחות אשה מ״מ בהיתר נפילה קאי.
<b>ובזה</b> מובן מה שהק' הרשב״א על עצמו, דא״כ תהי' בלאו דלא יבנה פי' כר״י ע״י דנדחית מן היבום כמו ע"י חליצה, ותי', דאע"פ שהיא בהיתר יבום וחליצה ונדחית וא״צ לחליצה מ״מ לא קאי בלא יבנה, דלאו זה אינו רק כשנעשה באותו בית מעשה שדוחה אותה בחליצה או שיבם לאחת מהם דקאי אצרה בלא יבנה, הא בשנדחית יבמה ממילא בקידושי אחותה לא, אלא כשנפטרה ממנו ונאסרה ג״כ עליו מחמת הגורם וכשנסתלק הגורם בטל האיסור, יעו״ש ביאור הדברים, דאין פטורה כשנאסרה מדין ערוה בנפילה אלא שהוא מעשה פטור כמו מעשה חליצה וכשנסתלק הגורם בטל האיסור, וזהו ביאור דברי הירושלמי שהובא ברשב"א שם, דכל שהיא מחמת הגורם, בטל הגורם בטל האיסור, דאין פטורה מדין ערוה אלא מדין גורם, דנדחית ממילא כמו ע"י חליצה, ע״כ כשבטל הגורם בטל האיסור ולא קאי גם בלא יבנה, ומעתה תפסו בה קידושין כמו ביבמה אחר החליצה דע״י דאין עלי' הזיקה הוי בהיתר גמור דאשת אח ותפסי בה קידושין, ה״נ הכא כי בטל הגורם בטל האיסור, ואפשר דביאור בטל האיסור הוא איסור של הזיקה, ותפסי בה קידושין.
<b>אבל</b> לר״ל דסובר דדוקא ע״י הניתוק אזיל דין כרת א״כ אי אפשר להיות חוזרת להיתרה, דהכא ליכא ניתוק שיסלק איסור הכרת, וע״כ כשנעשית ערוה שוב אסורה גם באיסור אשת אח שלא במקום מצוה, ואפשר דנפטרה גם משום דין ערוה דלצרור שתהי' איסור בהנפילה.
<h3>ג)</h3>
<b>והנה</b> מה רתלינן לפי שי' הרשב״א דין יבמה שהוסרה ונאסרה וחזרה והותרה בפלוג' דר' יוחנן ור״ל אם היתר הנפילה מסלק איסור אשת אח, או דלא נסתלק איסור א״א ע"י היתר הנפילה אלא דהוי רק ניתוק מן כרת ללאו, נראה פשוט לבאר, דאליבי' דר״ל דסובר דהוי רק מדין ניתוק אז אינה חוזרת להיתרה כשנעשית ערוה דאחות אשה ע״י דין דרכי נועם ונאסרה לעולם באיסור א״א שלא במקום מצוה, ודאי לא דמי ביאור דין ערוה זו לדין ערוה דצרת חלוצה אליבי' דר״ל, דביאור דין דצרת חלוצה דבכרת אליבא דר״ל היא דבאמת מהדין הי' דגם החולץ יתחייב על החלוצה כרת אחר החליצה דכדקאי קאי, אלא דע״י גזה״כ מדין ניתוק הוא דאזיל הכרת והויא רק בלאו דלא יבנה וא״כ האחין והצרות דלאו בכלל ניתוק המה הויא בכרת דכדקאי קאי, ואסורה משום דהיא אשת אחיו המת, ואע״פ דליכא שום דין ערוה דאסורה עלי' מ״מ ע'י החליצה לחודא נעשית ערוה ולהכי אם נולד אחר חליצה וקידושין אליבי' דר״ש גם כרת דצרת חלוצה ליכא, וכמו שכ' רש״י בדף י״א. דהא זיקה קמייתא לא רמיא ליבומי קמי', וא״כ ליכא שום דין ערוה בה, אולם בנעשית אחות אשתו לאחר שהותרה בזה הויא אליבא דר״ל ערוה גמורה ע״י דנעשית פטורה ע"י דין שאינה דרכי נועם ושוב נאסרה משום איסור אשת אח.
<b>ונמצא</b> דאף דלאו חד דינא הוא דין עירוה דצרת חלוצה עם דין ערוה דנעשית ע״י דלאחר נפילה נפטרת דאינה דרכי נועם, ובכ״ז שני דיני הערוה תלוים באותה הסברא, דע״י דסובר דהיתר הנפילה אינו מסלק איסור הכרת, אלא שהיא משום דין ניתוק ע״כ חייב על הצרה בכרת, וגם מאותה הסברא נעשית ערוה בקידש אחותה ונפטרה משום דאינה דרכי נועם ונאסרה משום אשת אח שלא במ״מ. וכן הוא אליבי' דר' יוחנן אם נפרש דהוא ג״כ סובר דאין היתר הנפילה מסלק האיסור כרת דאשת אח אלא דסובר דהניתוק הוא בכל הבית בכל האחין ובכל הצרות משום דשליחותייהו קא עביד, א״כ הכא מי יפקיע הכרת ונעשית א״א שלא במקום מצוה דהיא ערוה גמורה ע״י דנפטרה משום דאינה דרכי נועם, וע״כ צ״ל דלשי' הרשב״א לאו מדין ניתוק הוא לר' יוחנן. ואולם נפ״מ בין אם נסבור דלא חזרה להתירה ע״י דנפטרה מדין דאינה דרכי נועם ובין אם נסבור דלא חזרה להתירה ע״י דאמרי' מכיון שנאסרה שעה אחת נאסרה לענין באופן שהיא דרכי נועם, כגון באחיות זקוקות אליבא דרבנן אם אמרי' דחוזרת להיתרה דהוא מדרבנן ואיכא דרכי נועם.
<h2>סימן ז</h2>
<b>בענין צרת סוטה</b>
<h3>א)</h3>
<b>בדף</b> י"א. אמר ר' יהודה אמר רב, צרת סוטה אסורה, מ"ט טומאה כתיבה בה כעריות, וכתבו הראשונים דרב פוטר סוטה וצרתה אפי' מחליצה, ורב יוסף בסוטה דף ה': כייל דכל דבעי גיטא מבעל בעי חליצה מיבם. והנה שי' התוס' והרא"ש היא, דרב יוסף לא פליג על רב בסוטה ודאי ולא מיירי אלא בסוטה ספק, אבל שי' הראב"ד והרמב"ן היא דר' יוסף פליג על רב וסובר דאפי' סוטה ודאי נמי בעי חליצה מהאי טעמא, וביאור הדבר, דמה דערוה פוטרת צרתה ומה דערוה לא בעי חליצה תלוי בב' דברים, דדין ערוה שלענין פטור צרה תלוי תלוי בדין ערוה ובדין כרת, כדילפי' מהיקשא דר"', ודין ערוה שלענין פטור חליצה תלוי בדין תפיסת קידושין, כדחזינן דפריך בדף כ. ומה ראית, פי' דחייבי כריתות פטורות מחליצה וחייבי לאוין בעו חליצה, דלמא חייבי כריתות בעו חליצה ואף דפוטר צרה, וחייבי לאוין לא בעו חליצה ואע"ג דלא פטרי צרה. ומשני חייבי לאוין תפסי בה קידושין וע"כ בעו חליצה, וח"כ לא תפסי בה קידושין ע"כ לא בעו חליצה, הרי דדין פטור חליצה תלוי בדין דלא תפסי קידושין, וזהו דקאמר רב יוסף כל היכא דבעי גיטא מבעל דתפסי בה קידושין, בעי חליצה מיבם, ואפי' סוטה ודאי, ואע"ג דסוטה לבעל הויא ערוה לכל מילי כדמוכח בתוס' דף ט"ו, ד"ה נעשה, ובתשו' רע"א סי' קכ"ד, קכ"ה, מ"מ ל"ד דין מה דהויא ערוה לענין בעל, דלא תלוי בדין תפיסת קידושין דאפשר דתפסי קידושין, ובכ"ז חשיבא ערוה, אבל דין ערוה דלגבי יבם לענין דין חליצה, עיקרה תלוי בדין דלא תפסי קידושין ואם רק תפסי קידושין אז הוי רק כמו לאוין לענין שצריכה חליצה.
<h3>ב)</h3>
<b>וכתב</b> הרמב"ן דרב ל"ל האי טעמא דרב יוסף, דכיון דכתיבה בה טומאה כעריות פטורה מן החליצה ומן היבום, אע"ג דאין קידושין נפקעין ממנה פי' דהוי לה דין מסוים שהיא ערוה לגבי יבום, ואף שהיא כמו לאוין דתפסי בה קידושין דבעל, ביאור הדברים דבאמת מה דהקישה התורה סוטה לעריות, צריך ביאור, האם נאמר דהוא רק גילוי מילתא בעלמא דהתורה גילתה לנו דסוטה הוי ערוה וממילא נכללה בפרשה דלצרור ובהיקשא דר"י, או לא, דלא רק גילוי מילתא בעלמא הוא דהויא ערוה, אלא דהויא גזה"כ דסוטה הויא דין ערוה לענין יבום וחליצה דהיקשה התורה לעריות, וזהו טעמי' דרב, דרב סובר דהכא ע"יח דהקישה הכתוב סוטה לעריות לענין יבום וחליצה הויא ערוה גמורה לענין זה ואפי' לענין פטור חליצה.
<b>ועיי'</b> בדברי מו"ר זיע"א בספרו, מה שכתב בדעת הרמב"ם מהל' יבום וחליצה פ"ו הל' י"ט. ונ"ל להסביר דבריו הק', דיש להסתפק בביאור הך גזה"כ מה דעשתה התורה לערוה גמורה לענין חליצה ולענין פטור צרות, האם נאמר דעצם הזנות אינו דין ערוה לענין חליצה ופטור צרות, אלא שיש דין נוסף בסוטה, דסוטה הוי כמו סימן, דאשה כזו יש לה דין ערוה, ואינו שייך דין מה שהיא ערוה על היבם לדין מה דסוטה אסורה לבעל, דאדרבא עצם דין סוטה דלבעלה אינה רק כמו לאוין לענין חליצה, ורק דדין טומאה כתיבה בה כעריות הוא דין נוסף, וחלות דין זה אינו אותו חלות דאיסור סוטה לבעלה ואינו תלוי בו, או לא, דנאמר דהגזה"כ הוא דעצם איסור שעל הבעל הוא יש לו דין ערוה לענין חליצה וצרות, וכתב מו"ר קדוש ישראל זיע"א דלאו עצם הזנות הוא ערוה על היבם אלא יש בו חלות בפ"ע לענין חליצה וצרות ועצם הזנות הא דין לאוין יש לו דהא תפיס בה קידושין ובע"כ דהוא גזה"כ בפ"ע.
<b>ולפענ"ד</b> מוכח כן מדברי הרמב"ם שם שכ' וז"ל, אשה שזינתה תחת בעלה ברצון ובעדים וכו' הרי היא פטורה מן החליצה ומן היבום, וכן צרתה כאילו היתה ערוה על היבם מפני שטומאה כתיבה בה כעריות וכו', דקדק בדבריו הק', כאילו היתה ערוה על היבם, להשמיענו שאין הדין דהאיסור ערוה דסוטה שעל הבעל הוא עצמו הוי ערוה על היבם, אלא שיש בה דין וחלות בפ"ע שתהי' ערוה מדין נוסף שבה, אבל לא שהוא עצם דין של הזנות.
<b>ואולם</b> לענ"ד, דהרמב"ן אף דבתחילת דבריו שתי' דרב ל"ל טעמי' דרב יוסף משום דכיון דכתביה בה טומאה כעריות פטורה מן החליצה ומן היבום אע"פ שאין קידושין נפקעין ממנה וכו', ביאור דבריו הק' הוא, דע"י דכתיבה בה טומאה כעריות ע"כ יש בה דין חלות ערוה ולא עצם איסור סוטה דלבעלה הוא האוסר על היבם, אבל בסוף דבריו דחזר ומסיק דטעמי' דרב משום דלאחר ולא ליבם הוא, ולגמרי פטר לי' רב, נראה דחזר מדבריו הראשונים ומסיק דאיסור סוטה גופי' שאוסר על הבעל הוא גופי' אוסרו על היבם משום דקרא כתי' בעיקר איסור סוטה דלבעל דגם ליבם אסורה וכמו שכ' מו"ר זיע"א שם, ומשו"ה פטורה גם מחליצה, דרב דריש לי' לקרא דלאחר ולא ליבם לא רק לענין איסור יבום אלא גם לענין פטור חליצה, הרי דלשי' הרמב"ן במסקנתו הוי עצם איסור סוטה דלבעל הוי ערוה על היבם.
<h3>ג)</h3>
<b>ונראה</b> דזהו ביאור שאלת הבכור שור על יבמות שהקשה וז"ל, ויש לדקדק מה בכך הא טומאה דידי' לא כתי' אלא לבעלה דהא מותרת לכל ישראל ומה בכך דה"ל לבעלה כעריות וכו' ונ"ל דס"ל כרבא דס"ל בסוטה דף ו'. ק"ו אם במותר לה נאסרה באסור לה לכ"ש וה"נ אם לבעלה נטמאה וה"ל כעריות כ"ש ליבמה וכו' ע"כ, והיינו דעצם איסור ערוה דלבעל הוי ערוה על היבם נמי, וכן מבואר בהמאירי שכתב דסוטה וצרתה הויא בלאו ובכ"ז פטרה צרה משום דטומאה כתיבה בה כעריות, ביאור דבריו הקדושים שכתב דסוטה וצרתה הוי בלאו, והנה איזה לאו שייך גבי סוטה וצרתה ליבם, נראה דהלאו הוא ע"י הק"ו דלמותר לה נאסרה לאסור לה לכ"ש, וגם הצרה לא הוי חמור מהערוה דהויא בלאו, ומה שפטורה הצרה מחליצה הוא ג"כ ע"י דין דטומאה כתיבה בה כעריות.
<h2>סימן ח</h2>
<b>בענין פטור דרכי נועם</b>
<h3>א)</h3>
<b>בדף</b> י"ז: בתד"ה אשת אחיו, הקשו דלמ"ל קרא דכי ישבו אחים, תפ"ל משום דלא הוי דרכי נועם, והרשב"א תי' דאיצטריך קרא להיכא דיש עוד אח דלא מידחיא מהאי ביתא דאז הוי שפיר דרכי נועם, וכתב רבינו הגאון רע"א זיע"א במשניות בתוספותיו, דתירוץ הרשב"א אתי אפילו לפי תירוץ השני שבתוספות בד"ה ואחות אשתו בריש מכילתין, דכל עיקר דין דנאסרה תלוי בדין דרכי נועם, ומוכח לפי תירוץ זה דאפילו היכא דלא מידחיא מהאי ביתא נמי אין זה דרכי נועם, מ"מ זהו דווקא היכא שנפטרה ממנו אבל הכא הא לא נפטרה ממנו אלא שאינו בעולם, ביאור דבריו הק', דוקא היכא שיש דין שעי"ז נפטרה ממנו ונתבטל דין יבמה יבוא עליה אבל היכא ליכא שום דין שתפטר ממנו, אלא שאינו בעולם ובזה שפיר הוי דרכי נועם.
<b>והנה</b> בדרוש וחידוש כתב רבינו להיפך דלהכי לא תירץ התוס' הכי משום דלטעמייהו אזלי דסברי דאפילו היכא דלא מידחיא נמי אין זה דרכי נועם, ונראה דהתוס' סברי דגם זה לא הוי דרכי נועם, דכיון דמתחילה לא היתה הזיקה שלו עליו ואחר כך תזקק גם זה אינו דרכי נועם. והתוס' דכתבו לעיל דלהכי אין זה דרכי נועם משום דאין זה דרכי נועם אם יש לה להזדקק לזה דנפטרה ממנו, לא אתי לאפוקי רק נדה דלא נפטרה משום דגם בשעתה יש עליה הזיקה, דגם בשעת נדותה ליכא איסור דאשת אח אם בא עליה, וגם אם בעלו קנו לתי' הב' כמו לתי' הראשון, כמו שנתכונתי בזה לדברי הגאון האמתי הצדיק רשכבה"ג מרן ר' חיים עוזר נ"י שיחיה לאורך ימים ושנים טובים אמן, אבל היכא דבשעתה ליכא זיקה מאיזה טעם שהוא אם אח"כ תחול זיקה אין זה דרכי נועם, וממילא הוי זה דין פטור.
<h3>ב)</h3>
<b>והנה</b> פשוט דמה שנפטרה משום דרכי נועם ג"כ איכא ביה דין פטור כמו בפטורא דאשת אחיו שלה"ב, ושייך בו דין נאסרה ולא מהני דין יבם ואח"כ נולד שיהיה נפקע ממנה דין איסור אשת אח ע"י שבא ומצאה לאחר שלקחה ונעשית כאשתו לכל דבר וזהו ביאור דברי הרמב"ם במה שכתב גבי צרה וגבי א"א שלה"ב וז"ל, שכל אשה שאין עליה זיקה באיסור א"א עומדת לעולם, כונתו הוא להסביר טעמייהו דרבנן דפליגי על ר"ש וסברי דאפילו יבם ואח"כ נולד נמי אסורה וחולקין על ר"ש דסובר דמה שנפלה מכח השני הרי בא ומצאה בהיתר וע"כ ליכא איסור דא"א שלה"ב, וכן גבי צרה הוי הבעיא בירושלמי דמהני יבם ואח"כ נולד, וע"כ כתב הרמב"ם דאנן קיי"ל דאסורה, דע"י דנאסרה משום דקיי"ל דיבומין הראשונים עליה, וכן הוא אם היה הפטור משום דרכי נועם כגון אשת אחיו שלה"ב היכא דלא היתה חמותו מעוברת בלא מיעוטא דקרא ג"כ אמרינן דנאסרה דגם זה הוי פטור, וראיה לזה מקושייתם של התוספות שהקשו דל"ל קרא, דמשמע דחד דינא להו.
<h2>סימן ט</h2>
<b>בענין זיקה ככנוסה, ואין קידושין מפקיעין זיקה</b>
<h3>א)</h3>
<b>בדף</b> יח: קסבר יש זיקה וזיקה ככנוסה דמיא. והנה הך דינא דזיקה ככנוסה אשכחן בגמ' דמהני לענין שיהא להנולד אח"כ דין בא ומצאה בהיתר אליביה דר"ש, ולענין שלא תהא אשת ב' מתים דע"י דין דזיקה ככנוסה כי מת אין כאן אלא זיקת אח השני, ואם שתי יבמות הן מתיבמת אחת ונפטרת השניה אי יש זיקה ככנוסה משום דהוו להו שתי יבמות הבאות מבית אחד. וכן נפ"מ מהא דזיקה ככנוסה דלא משכחת לה הא דא"ר שמעון באחיות זקוקות דבשעה שנעשו צרות זו לזו לא יהא לך לקוחין אפילו באחת מהן אלא בנפלו בבת אחת ואליביה דר"י הגלילי דבלאו הכי מיבם הראשונה והשניה יוצאת משום אחות אשה, ולפי ההלכה דזיקה לאו ככנוסה היא אז משכחת דין אחיות זקוקות אליביה דר"ש גם בזא"ז. [ולמ"ד דלאו ככנוסה דמיא לכאורה צ"ל דדין ערוה זו דאחיות זקוקות הוא משום גזה"כ דאשה אל אחותה לא תקח לצרור דדין הערוה הויא משום אשת אח כמסקנת התוספות בדף כ. ד"ה אי הכי, וגם מה דפוטרת צרתה כדאיתא בשו"ת הרשב"א נמי מהאי טעמא, אולם בירושלמי יש מחלוקת בביאור דין אחיות זקוקות אם הוא משום אשת אח כמו א"א שלה"ב, או מטעמים אחרים].
<b>ולכאורה</b> קשה דאיך מהני דין זיקה ככנוסה לעשות השניה לערוה דאחות אשה הא אפילו לר' אושעיא דאמר זיקה ככנוסה דמיא מ"מ לענין שלא יתפסו קידושין בקרובות לא מהני, וכמו לדידן למ"ד דיש זיקה דתנן שומרת יבם שקידש אחיו את אחותה דאפילו לר' אושעיא דאמר זיקה ככנוסה דמיא לא מהני רק לענין איסור קרובות ולא לענין שלא יתפסו קידושין בקרובות וכמו שכתב בתוספות רי"ד על יבמות שנדפס מחדש בסוגיא דזיקה ככנוסה וז"ל ודוקא לענין זיקת יבמות אמרינן הכי שלא תחשב לו כא"א שלה"ב ולא לכל מילי שהבא על שומרת יבם אינו חייב מיתה ולא אמרינן זיקה ככנוסה דמיא, א"נ אם קידש את אחותה מקודשת היא ולא אמרינן ככנוסה דמיא ולא תפסי בה קידושין עכ"ד הק', וביאור דבריו הק' הם, דעדיין לא עשה גמר קניין אישות אלא קניין של זיקת יבמות, ולענין שלא תחשב כא"א שלה"ב סגי בקנין של יבמות ולא תלי בגמר אישות, אבל לענין דין סקילה וכן לענין שלא יתפסו קידושין בקרובות בעינן גמר אישות.
<h3>ב)</h3>
<b>והנה</b> מצינו מחלוקת הרב אב"ד והרמב"ן לענין ביאת קטן בן תשע ביבמה, דפליגי ר"ש וחכמים אי מאמר קונה קנין גמור דר"ש סובר דמאמר קונה קנין גמור מדאורייתא, וע"כ לא פסיל ביאת קטן השני אחריו, והקשו בתוספות דאמאי לא תאסר ע"י ביאת השני משום סוטה, ותי' הראב"ד וז"ל משום דגרסינן בפ"ק דקדושין דף יט. את אשת איש פרט לאשת קטן, ותרצה רב אשי בגמ' ביבם בן ט' שנים ומהא נמי יכולין למימר לדעתו דר"ש דכמאמר שויוה רבנן דאין דינה כא"א גמורה, והרמב"ן חולק עליו וסובר דלרב דסובר דביאת שוגג קונה לכל גם ביאת קטן קונה לכל. נראה ביאור פלוגתתן דהרב אב"ד סובר דמה דמיעטה התורה אשת קטן ביבן בן ט' הביאור הוא דאינו גומר האישות ועדיין יש לה דין יבמה , וע"כ לענין דתהיה סוטה הויא רק כמו שומרת יבם שזינתה ודוקא לרב המנונא אסורה ולא משום סוטה אלא משום דין שומרת יבם שזינתה דדין סוטה תלוי בגמר אישות דוקא ומכיון דאין עליה דין סקילה ע"כ אין לה דין אשת איש אלא דין יבמה.
<b>ובביאור</b> דבריו הק' דהרמב"ן נראה שהוא חולק ע"ז וסובר דמה דהתורה מיעטה מאשר ינאף את אשת איש פרט לקטן, אין הביאור דהתורה מיעטה אותו דליכא גמר אישות שבשביל זה לא תאסר בזנות אלא דהתורה מיעטתו מפני שאין לו דעת והוי כמו ביאת שוגג ותלי בפלוגתא דרב ושמואך[ וכדמוכח בדברי הרמב"ן בדף צ"ז] דלמ"ד דביאת שוגג קונה לכל ה"נ ביאת קטן אלא דרק גזה"כ למעט קנין יבום זה דקטן מסקילה מגזה"כ, ואף שהוא גמר בהאישות, ולמ"ד דלא קנה אלא לדברים האמורים בפרשה ה"נ ביאת קטן בכלל ביאת שוגג ול"ק אלא לדברים האמורים בפי', ומ"מ איכא גמר באישות לענין זה דמתסרא בזנות, וכדמוכח לקמן בדף נח. דאפילו לשמואל דאמר דל"ק בביאה שוגג אלא לדבר החמורים בפ' מ"מ הויא סוטה אלא דמיעוטו תורה מהשקאה, ולשי' הרב אב"ד מיעטה התורה ביאת קטן מדין גמר אישות וכמו שנתמעט בקנין קידושין מאישות, כן הוי הגזה"כ למעט מדין קנין יבום וע"כ הוי רק כמו שומרת יבם לענין שאינה נאסרת דחסר גמר באישות.
<b>והנה</b> כ"ז הוא רק בביאת בן ט' אבל שומרת יבם גופה אפי' לר' אושעיא דזיקה ככנוסה עיקר קנינה מדין זיקת יבמות, ע"כ חשיב רק קנין יבמות ולא אישות, וע"כ ליכא סקילה וגם תפסי קידושין בקרובותי', וע"כ שוב קשה דאיך תפטור ע"י זיקה ככנוסה דהשני' נעשית אחות אשה, הא תפסי בה קידושין וכמו שכ' התוס' רי"ד.
<h3>ג)</h3>
<b>והנה</b> הרמב"ן בדף כ"ח: הוכיח דדין יש זיקה הוא רק מדרבנן וז"ל, אלא שני אמר חבראי שני' יבם ואנא ראשונה מיבם ומכיון שנכנס הוא שני' פקעה זיקה מנאי והויא לה ראשונה יבמה שהותרה.
<b>ונאסרה</b> וחזרה והותרה, ומהא נמי שמעת דזיקה דרבנן היא דאי דאורייתא יבום דקמא לא פטר דהא צרת ערוה היא ואכתי רמיא זיקה אשני. אלא ש"מ מאן דאמר יש זיקה מדרבנן קאמר וכיון שקדש וכנסה קנאה ראשון ופרחה זיקתה משני לגמרי, עכ"ל, ביאור דבריו הק', דאי זיקה דאוריתא היא א"כ הי' צריך להיות הדין דאם בעלו ל"ק, וא"כ הראשון שכנס את השני' באיסור אחות זקוקה לא קנאה ולא נפקעה הזיקה ע"י יבום של השני. ולכאורה הרי קשה, דאמאי יהי' הדין דאם בעלו ל"ק, הא קידושין תפסי בקרובות וזקוקה כדתנן שומרת יבם שקידש אחיו מת אחותה אלא דמוכרח מזה דאפי' אם האיסור אחות אשה הוא באופן דתפסי קידושין מ"מ לא יקנה ביבמה משום דהוי לה ערוה גמורה משום איסור אשת אח, ואף דמשום איסור אחות אשה תפסי בה קידושין מ"מ מהני שתהא ערוה והוי בכלל דין דלצרור ומקרי ערוה דלא תפסי בה קידושין משום איסור אשת אח, וא"כ ניחא דכ"ש לר' אושעיא דזיקה ככנוסה דאע"ג דתפסי בה קידושין מ"מ מיפטרא משום ערוה דאחות אשה.
<h3>ד)</h3>
<b>ואולם</b> יש לחקור, אם זה הדין שהוכחנו שייך דוקא בהשני' דהוי ערוה בשעת נפילה והויא בכלל דלצרור, וע"כ מהני גם איסור אחות אשה כזו דתפסי קידושין שתהי' ערוה בנפילה ומשום איסור אשת אח כדאמרן, אבל בהראשונה דנעשית אחות זקוקה לאחר נפילה לכאורה ל"ש בה פטור ערוה דלצרור ועיקר דין פטורה הוא ע"י דנפקע ממנה היבום והחליצה משום דין ערוה דנלמד מלקחת דכל שא"ע ליבום א"ע לחליצה, ונמצא דעיקר פטורה הוא משום ערוה דאחות אשה, אלא דממילא אסורה משום אשת אח, א"כ אפשר דבעי' דוקא שתהי' ערוה דאחות אשה גמורה באופן דלא תפסי בה קידושין, אולם מלבד שמסתבר דגם בנעשית ערוה לאחר נפילה שייך ג"כ הך פטור מקרא דלצרור, כמו בהנפילה גופא, וכדמשמע ממה דמוקמינן לעיל בדף מ', הך קרא דעלי' לערוה גופה ובנשא חי ומת ואח"כ נשא מת, הרי דהקרא דעלי' שייך ג"כ באופן דנעשית ערוה לאחר נפילה [ועיי"ש בתוס' ישנים] וגם לכאורה מדחזינן לקמן בדף ע"ט: דגם בחייבי לאוין אליבא דר"ע נמי אפי' לאחר נפילה אתי איסור פצוע ודחי עשה דיבום, ובזה נמי מהני דחיית עשה לל"ת וכמו בנעשית ערוה בנפילה, ויש לדחות ראי' זו ע"פ דברי בסימן ד'. אלא שמצד הסברא נמי יש לומר דגם לאחר נפילה הויא מדין דלצרור.
<b>ואולם</b> אף אם נאמר מסברא דבנשית ערוה לאחר נפילה ל"ש הך סברא ובבעינן דוקא שתהי' ערוה גמורה דאחות אשה, מ"מ א"ש מאד דברי הרמב"ן בהגמ' הנ"ל, שהרי השני עיקר טענתו הוא דהראשון שני' יבם וע"כ נפקעה זיקתו ומותרת הראשונה להשני מדין יבמה שהותרה ונאסרה וחזרה והותרה והשני הרי נעשית ערוה בנפילה גופה וא"כ אפי' באיסור אחות אשה שאינו גמור נמי הויא ערוה גמורה משום אשת אח.
<h3>ה)</h3>
<b>אולם</b> ל"ש דין כזה שתעשה ערוה אפי' ע"י איסור אחות אשה שלא גמור כי אם מה שנאסרה משום אחות אשה ע"י דין זיקה ככנוסה או ע"י דין זיקה אם הוא דאורייתא, אבל מה שנעשית ערוה דאחות אשה ע"י מאמר לב"ש בודאי ל"ש רק ע"י שמאמר יש לו דין גמר אישות דדין כזה ל"ש אלא בזיקת יבמין, אבל מאמר מה שקונה הוא ע"י קנין אישות, וע"כ מה דלב"ש מהני מאמר לדחות באחותה הוא משום דאינהו סברי דקונה וחל איסור אחות אשה ולא תפסי בה קידושין וע"כ נעשית ערוה ונדחית, וכן חזיתי לדעתי' דמו"ר קדוש ישראל זיע"א כשהצעתי לפניו הדברים.
<b>ונראה</b> דאליבא דב"ש בין אם נאמר דסברי דמאמר קונה קנין גמור ובין אליבא דר"א ואפי' אליבא דרב אשי דלכו"ע מדאורייתא נעשית אחות אשה גמורה ע"י המאמר, ואע"ג דלר"א וכ"ש לרב אשי אין כאן גמר בקנין היבום, מ"מ הא לא דמי לקידושין דמעכשיו ולאחר ל' אליבי' דר' יוחנן, דהתם הא איכא צד פנויות וע"כ איכא נמי צד חלות קידושין באחותה וכמו שהביא המאירי על מתני' דג' אחין שנים נשואים ב' אחיות ואחד מופנה בדף כ"ט. מהירושלמי דמחלוק דבקידושי שיור אם נפלה אחותה ליבום חולצות שניהם משא"כ כסף ושטר ביבמה אף שאינן גומרין מגזה"כ דביאה גומרת בה ואין כסף ושתר גומרין בה, מ"מ ליכא כאן צד פנויות דהא עושה המאמר בכולה אלא שעדיין לא נגמר היבום ויש עדיין עלי' צד יבמות לענין דאין המאמר יכול לגמור, ובספר אור שמח מדמה זה לדין חצי שפחה וחצי' בת חורין שנתקדשה דאם נשתחררה פליגי אמוראי אי גמרי או פקעי, וה"נ אם תחלוץ אחר המאמר או יגמר המאמר או יפקע, ועיין בפנ"י במס' גיטין בדף מ"ג שכתב דחצי' שפחה וחצי ב"ח לא תפסי בה קידושין ולא הוי כמו קידושי שיור, וגם לא תפסי קידושין בקרובותי' וז"ל דקס"ד דאף למ"ד מקודשת היינו חצי' של צד חירות אבל אכתי שייר בה אורך חצי' כדאשכחן בקידושין פ' האומר גבי מעכשיו ולאחר ל' יום דאמר ר"י קידושי שניהם תופסין בה דכל חד שייר כי שרגא דליבנא וכ' שם הרא"ש ז"ל דלא קיי"ל כר"י משום דדחיק הש"ס לאשכוחי אשת ב' מתים, אלמא דלא שייך לומר בשום ענין שיתפסו קידושי שניהם וא"כ כה"ג גופא אשמעינן ר"ח בשמעתין דלא שייך לומר דשייך שום שיור בקידושין אף בחצי שפחה וחב"ח, ולמ"ד מקודשת הוי לגמרי קידושין בכולה והיינו דמסיק דלא אשכחן אשת ב' מתים בכה"ג וכו' עכ"ל, לפי"ז גם במאמר יש להוכיח כן ממה דגם בבעלת מאמר לא משכחת אשת ב' מתים כי אם בעשה מאמר ומת אליבי' דר' אלעזר, יעו"ש בתוד"ה לא תימא בדף כ"ט. ומבואר כן בהמאירי אהא דקאמר שם בגמ' ע"ב השתא ארוסה לא אונן ולא מטמא וכו' עביד בה מאמר מיבעי ומפרש כהתוס' דמאמר קיל מקידושין וז"ל, אע"ג דלב"ש מאמר דאורייתא מ"מ אינן גומרין שהרי אינה נסקלת ע"י, לא כ"ש. ומ"מ אע"פ שאין המאמר גומר אמרי ב"ש אשתו עמו ותצא הלזו וכו' שמאחר שהן מתחילין דבר תורה יש בה צד אחות אשה שהוא צד ערוה עכ"ל. ונראה פירושו דאותו הצד משוי לה ערוה גמורה ומה דקרי לה צד אחות אשה הוא, דהא מאמר אליבא דר"א אינו קונה אפילו לדברים האמורים בפרשה כגון לפטור בגט, ועל כן חשובין רק מתחילין ולא גומרין, ובכ"ז לענין לעשות ערוה דאחות אשה גמורה הוי זה אישות גמורה, כנלע"ד.
<h3>ו)</h3>
<b>ולכאורה</b> פשוט דאפילו אליבא דרב אשי נמי יש בדין המאמר גמר לענין ערוה דקרובתי, ומה שמשייר באחותה הוא על ידי דאין עליה דין יבום וכניסה רק דין קידושין, וקידושין לא מפקע זיקה מדרבנן, או לחד שיטה מדאורייתא ע"י אלימות זיקה, וכ"ש דלר"א מאמר עושה גמר לענין שקרובתי' לא תפסי בהו קידושין ולהכי נדחית אחותה ע"י מאמר, אלא דדוקא אם הוא מאמר דהתירא, וע"כ יש נפ״מ בין מאמר דהתירא, דיש לו דין כניסה כיבום. ובין מאמר דאיסורא דאין לו רק דין קידושין ולא קני. ואפ״פ דביאה עצמה אם בעלו קנו, היינו משום דיבום הוה כנשואין. מ״מ מאמר לא קני, וכ״ז היא לשי' הרשב״א. ולשי' התוס' בדף יח: פירשו בדרך אחרת.
<h3>ז)</h3>
<b>והנה</b> להסביר ביאור דין דקידושין לא מפקעי זיקה נראה בעזהש״י דהא ודאי דמה דלא תפסי קידושין בעלמא אינו מכריח דתהוי הפקעת זיקה ביבמה כמו שכתבנו למעלה בסימן ב' להוכיח דאפי' אם לא תפסי קידושין אם אינו בכלל דין דלצרור, עדיין זיקתה עליו כמו שהוכחנו מדין המבואר בתוס' דף ס״ז. ד״ה בני צרות, דע״י ערוה דאשת איש לא פקע זיקה דאינה בכלל דין דלצרור. ואף דסו״ס לא תפסי' בה קידושין מ״מ אינו שייך זאת לדין הזיקה. וראי' לזה מדמקשי הגמ' בדף ל״ב. ור״ש היכא דנשא מת ואח״כ נשא חי כיון דאיסור אחות אשה לא חייל תתייבם יבומי, והא ודאי דאף דאין איסור חע״א, מ״מ הא ודאי איסור נדות ואח״כ נתקדשה למ״ד דאיסור חמור חע״א, היתכן דמכיון דלא חל איסור אשת איש על אסור נדה, א״כ יתפסו קידושין שניים. או דלא יהי' הולד ממזר הא ודאי דלא תפסי קידושין דהא סו"ס שם אשת איש הא חל ע״י הקידושין וע"כ הויא אשת איש ולא תפסי קידושין ואיך מקשה דתתייבם יבומי דהביאור הוא דלא יהי' מחויב לכה״פ משום אשת אח מכיון דאין לה דין ערוה ופטור זיקה הוי ס״ד דתלוי בדין ערוה, ומשני דמכיון דמתלי תלי וקאי א״כ מה שיש לה שם ערוה הויא עי״ז דין להפקיע זיקה. יעוין בספר אחיעזר שמפרש כן, אולם הא גם המקשה ידע דלא תפסי קידושין ובכ״ז מקשה דתתייבם יבומי ולא יפקיע הזיקה, וכמו יבם קטן הבא על יבמה דתגדלנו, ואע״ג דעבר על איסור אחות אשה, אבל מ״מ מכיון דאין זה דין ערוה הוי הזיקה מעליא ועולה ליבום דלא חייב משום אשת אח, הרי דדין דלא תפסי בה קידושין בלא דין ערוה לא הוי דין להפקיע זיקה ודוקא פ״י חלות פטור בהנפילה, או ע״י דין דכל שא״ע ליבום נדחה הזיקה אבל לא ע״י דלית בה תפיסת קידושין. וע"כ מובן ב״ה מה דקידושין לא מפקעי זיקה משום דהרי כבר הוי הנפילה וכבר חלה בה קנין זיקה כמקודשת, ע״כ אין זה אותו הדין דלצרור וגם לא הדין דכל שא״ע ליבום דכבר עולה ליבום היא, דהא יש בה זיקה ולכן בעי חליצה, אלא שזה אינו אלא למ"ד יש זיקה, אבל למ״ד אין זיקה הויא השתא בכלל אינו עולה ליבום כיון דנעשית ערוה ע״י הקידושין, וכדברי המאירי שנביא להלן, ולפי״ז י״ל דלא הוי בכלל לצרור לכו״ע, וצ"ע.
<b>וזהו</b> ביאור דברי הגמ' בדף כט. לפי התוס' דיבמה דחזיא לכולי מילי חזיא למקצתה, יבמה דלא חזיא לכולהו לא חזיא למקצתה, דדוקא אם קדם המאמר לזיקה ולא היתה מעולם נפילה לענין יבום היא בכלל כל שא״ע ליבום וממילא הויא ג'כ בכלל דלצרור לענין צרה, אבל יבמה דחזיא לכולהו מילי א״כ כבר חלה קנין זיקה וחשובה עולה ליבום לא מהני דין ערוה לחול על הנפילה ולא לדחות זיקה דכבר חלה, דאלימא זיקה.
<b>והנה</b> הרמב״ן בדף י״ח: כתב וז״ל, מיהו י״ל דלמאן דאמר יש זיקה מקצת קנין שיש לו בה מן התורה פוגם עליו קדושי אחותה בין קידושין גמורין בין קדושי מאמר שאינן גומרין בה ואפי' קדם ונשאה יוצאה כדברי ב״ה ולעולם לא מדחיא אלא משום קידושין ונשואין דקודם זיקה וכו'. עוד י״ל שהיא גזירה שמא יכנוס בלא קידושין אחרים ונמצא פוגע באחות זקוקתו ולפיכך לא התירו לו ביאה כלל עד שיעשה אחיו הגדול מעשה כנ״ל עכ״ל. והנה שי' הרמב״ן בזה הפנים, הוא שי' הנמו״י דסובר דגם נשואין לא מפקעי זיקה. ולדידי' ל״ש זאת לענין פצוע דכא למ״ד יש זיקה, כן העירני חתני הרב הגאון ר' ראובן לי שליט״א, ואולם שי' הרשב״א בדף מ״א, היא, לחלק בין קידושין לנשואין דמפקעי זיקה ואפי' נשואין שאחרי זיקה. והוכיח זה מהא דפצוע דכא לקמן בפ' הערל ע״ט. דנשואין מפקיעין אליבי' דכו״ע, דלשי' הרשב"א צריך לבאר הא דקדושין לא מפקעי זיקה הוא כמו שכתבתי דלענין שיהי' לה דין אחות אשה דנלמוד מקרא דלצרור או מקרא דלקחת להפקיע הזיקה שחלה דהוי כבר כמו קידושין בזה לא מהני דין הקידושין שאחר קנין הזיקה, דתהוי בדין דלצרור ובדין דלקחת והוי רק כמניעה בעלמא וכמו יבמה שנתקדשה לשוק, דג״כ לא תפסי קידושין, ובכ״ז צריכה חליצה להפקיע זיקה, וה״נ למ״ד יש זיקה גם קידושי אחותה אינן יכולין לעשות הפקעת זיקה דאלימא כמו קידושין ובעי חליצה אם לא מאמר דקודם זיקה דהוא גומר ועושה פטור בהזיקה, ולפי שי' זו גם לענין ערוה דפצוע דכא אליבא דר״ע נמי למ״ד דיש זיקה אינה יכולה לעשות דין ערוה להפקיע הזיקה והוי רק כמו מניעה בעלמא וצריכה חליצה, אלא משום דפצוע דכא דמי לנשואין להכי מפקעי זיקה, עי"ש ברשב״א. ועיי' בהמאירי בדף יח: שכתב דע״י דיש זיקה הוי זה עולה ליבום.
<b>ועוד</b> כתב המאירי בדף כט. דלהכי חשובה חזיא לכולי מילי אע"ג דגם אחיות זקוקות חולצות ולא מתייבמות משום דזהו רק מדרבנן, ביאור דבריו הק', דמשום דין זה חשיב עדיין עולה ליבום, ועיי' בתוס' דף מ״א, ונראה דאפי' לשי' הריטב"א דזיקה היא מדאורייתא מ״מ מכיון דסו"ס לא הוי זה פטור כמו ערוה גמורה ע״כ חשובה עולה ליבום ואף דדין נאסרה עליו שעה אחת אמרי' גם בזיקה, מ״מ גם דין דנאסרה דאמרי', הוא רק לענין שלא תתייבם וכמו חייבי לאוין ולא לענין פטור.
<h3>ח)</h3>
<b>והנה</b> בביאור דברי ר״א יש ב' שיטות. שי' התוס' ושי' רבנו נתנאל בתוס' ישנים, שי' התוס' היא דמאמר לב״ש הוי יבום. אלא דמיעטה התורה ביאה גומרת בה ואין כסף ושטר גומרין בה דליכא גמר בהיבום, וגם להכי כסף ושטר אין תופסין בה מטעם קידושין, וע"כ לא הויא עדיין ע"י המאמר ערוה משום אשת אח על האחין, מדהקשו נבתוס' ד״ה לא תימא דמשכחת לה אשת ב' מתים, ואי הוי ערוה עלייהו ג״כ פקע מהם זיקת אח הראשון כתירוצו של מו״ר זיע״א להלן, דלפי התוס' עדיין מעשים דאחין בה דדוקא צרה נדחית ע״י גזה״כ דבית אחד הוא בונה, משא״כ האחין אינן נדחין אלא ע״י מעשה של קנין גמור לכה״פ לענין דברים האמורים בפרשה עיי' בתוס' בדף נ״ו דכתי' לו לאשה ולא לאחין, אבל שי' רבנו נתנאל הוי להיפך דצרה אינה נדחית, דאינה אלא כמקודשת. וקידושין אינן דומין דאין זה קנין ול״ש זה להצרה ולשיטתו קמה לה בערוה דאשת אח על האחין, ומו״ר זיע״א אמר כן בעצמו ותי' בזה קושי' הפוס' הנ״ל בדף כ״ט דאמאי לא הוי זה אשת ב' מתים דכיון דהוי עלייהו בערוה דאשת אח פקע זיקת הראשון, אולם התוס' סוברים דמטעם קידושין לא תפסי:
<b>והנה</b> ברשב״א דף כ״ט הביא דברי הירושלמי מהא דר״א לא תימא מאמר לב״ש קונה קנין גמור, וז״ל נראה לי קנין גמור כביאה דיבמה קאמר וכו' ואיצטריך לאשמועינן הכין משום דמאמר לכ״ע קונה דבר תורה וכדקתני אלא הלזו משום אחות אשה ונפקא לי' מולקחה לו לאשה והלכך הו"א כשם שהביאה גומרת בה כך המאמר גומר בה, משו״ה איצטריך לאשמעינן שאע״פ שהמאמר וכו', ומביא דברי הירושלמי דדריש מקרא דולקחה דביאה גומרת בה ואין כסף ושטר גומרין בה וא״כ מה הועיל המאמר, לאוסרה על האחין, נ״ל בביאור הדברים, דזיקה אפי' אם ככנוסה דמיה מ״מ אינו אוסר על האחין אלא א״כ א״א להפקיע זיקתו כמו לאחר מיתה, אבל במאמר נהי דאינו דוחה האחין ואינה נעשית ערוה דאשת אח מ״מ הוסיף המאמר לאוסרה על האחין פי' דזיקה אפי' אם ככנוסה דמיא אינו אוסר על האחין דכל אחד יכול להפקיע על ידי יבום, אבל מאמר אוסר על האחין שאינו יכול שוב להפקיע דנהי שאינו גומר מ״מ הא דין מעשה התחלת אישות יש להמאמר ונכנס קצת לרשותו, וע״כ שוב אינה יבמה ואסורה להאחין ע״י שכבר נכנס הזיקה קצת לבעל המאמר וזה נעשה איסור על האחין:
<h2>סימן י</h2>
<b>בענין פלגינן דיבורא</b>
<h3>א)</h3>
<b>הרשב״א</b> בשו״ת פסק דאם הודה הבועל לאחר קנוי וסתירה שזנתה עמו נאמן לאסור אותה על בעלה מדין פלגי' דיבורא, כמו בפלוני רבעני לרצוני דקיי״ל דפלגי' דיבורא, ותמה המל״מ דהא הכא ליכא לפליגי דיבירו, דאיך נאמר דזנתה עם אחר, א״כ הא ליכא קנוי וסתירה ואינו נאמן בזה ע״א דאין דבר שבערוה פחות מב', ואיתא כס' נאות יעקב בשם מו״ר זיע״א לתרץ דשפיר אמרי' פלגי' דיבורו ומקבלינן עדותו לגבי דידה דזנתה עמו ולא לגבי דידי', ולא דמי למאי דגבי פלוני רבעני לרצוני לא אמרי' פלגי' דיבורא כי אם ע״י שנאמר שנעשה המעשה לאונסו או דרבע לאחר, דהתם ע"י דאיכא פסול בהעדות משום דלדבריו רשע הוא ע״כ צריכין אנו ליפלוג דיבורו ולומר דהמעשה היתה באופן אחר, משא״כ הכא דגזלן דאורייתא כשר לעדות סוטה א״כ אפשר ליפלוג דיבורו באופן דלא נקבל העדות כי אם עלי' לחוד ונאמר דנאמן לגבי דידה דזנתה עמו ולא נאמן לגבי דידי':
<b>והקשה</b> הגאון האמתי מהרא"ז נ״י בס' אבן האזל, דהא עדיין תלוי זה בספקו דרבנו הגאון רבנו עקיבא איגר זיע"א דהק' מגמ' דכתובות דף י״ח" דמבואר שם במסקנא דבאמרו אנוסים היינו מחמת ממון אינם נאמנים ע״י הפה שאסר דאין אדם משים עצמו רשע, והק' רבנו עקיבא איגר דנחזי, דלכאורה עיקר דין דאין אדם מע"ר הוא לענין שאינו נאמן להפסל ע״י עצמו משום דאדם קרוב אצל עצמו ופסול להעיד על עצמו בפסולו, ואולם נאמינו לכה״פ לענין המעשה שבשטר שהוא עדות שקר, אלא דע״ז הוא פסול להעיד משום דלדבריו רשע הוא ופסול להעיד גם על המעשה שבשטר דשקר הוא אבל בכ״ז קשה דלמה לא נאמן לכה״פ על המעשה להעיד שהוא שקר מדין הפה שאסר דגם גזלן הוא נאמן ע״י הפה שאסר, ובע״כ מוכח מזה עוד חידוש דין מדברי הגמ' דלומר שעשה מעשה רשע אינו נאמן אפי' בתורת טענה לחוד דאם יצטרך לפטור עצמו מממון ע"י טענה כזו שעשה מעשה רשע זה ג"כ אינו נאמן דאמרי' דהוא שקר, ותמה רבנו מדברי הגמ' במסכתין דף כ"ה דגזלן דאורייתא כשר לעדות אשה ואפי' לרב יוסף וקשה הא עדיין צריכין אנו לדין פלגי' דיבורא דבלא זה הא אינו נאמן לומר שעשה מעשה רשע כמכואר בנמ' דכתובות י"ח ע"א דלומר שעשה מעשה רשע אינו נאמן אפ' בתורת מענה לחוד, והא רב יוסף ס"ל דלא אמרי' פ״ד, והק' הגאון האמתי הנ״ל על מו״ר זיע"א דתי' דע״י דגזלן כשר לעדות סוטה ע״כ אפשר לפלוגי דיבורו גם באופן זה דנקבלי' לגכי דידה ולא לגבי דידי' ושפה סו"ס הא עדיין אינו נאמן שעשה מעשה רשע ואפי' לטעון בתורת טענה לחוד וא״כ האיך נקבל עדותו, נהי דמהגמ' דיבמות מסתייע דינו דמי״ר זיע"א, אבל מה יענה מה דסותר לדברי ודברי הגמ' דכתובות:
<b>ויעוין</b> שם בס' אבן האזל שכתב תי' לקושי' רבינו עקיבא איגר זיע"א וכוון לדברי הגאון האמיתי הקדוש רשכב"ה כקש״ת רבנו יהושע ליב זצוקלה"ה, דבאופן דליכא פסול בעדות כגון אם נאמר דגזלן דאורייתא כשר לעדות אשה, אלא עיקר הדין דאינו נאמן הוא משום דלא נאמן לומר שעשה מעשה רשע, בזה גם אליבי' דרב יוסף נמי מודה דפלגי' בזה דיבורו ואמרי' דהמעשה היתה באופן אחר, משום דדוקא אם הוא באופן דשייך פסול עדות אז סובר רב יוסף דלא פלגי' דיבורו, אבל באופן דליכא פסול בעדות אלא שע״י שאינו נאמן אהאי מילתא בזה גם ר״י מודה דפ״ד, ואולם דוקא באופן דאמרי' פ״ד בכל הנך כללי שלא יהי' בחד גופא ועוד כללים המובחים בדברי התוס' בכתובות יעו״ש: אבל באופן דאיירינן במס' כתובות דליכא לפלוגי דיבורו בזה גם באופן דליכא פסול ג״כ לא פלגי' דיבורא:
<h3>ב)</h3>
<b>ונראה</b> לענ״ד לתרץ דעת מו״ר זיע"א, דהנה נראה לחקור בביאור סברת מו״ר זיע״א תירץ דהיכא דליכא פסול אלה שאינו נאמן לחוד בזה שפיר פלגי' דיבורא. מהו ביאורו האם נאמר דהוא מדין פ״ד ותלוי בפלוגתא דרבא ורב יוסף, או לא אלא דנאמר בכאופן זה לא צריך כלל לדין פ״ד ומהימן לחצאין, דהנה יש אופנים שאין צריך כלל לדין פ"ד, דהנה עיקר הביאור דצריך לדין פ״ד וגם ביאור דין פ״ד הבנתי מתורת מו״ר קדוש ישראל זיע״א שראיתי כתוב' דהביאור דין פ״ד הוא דנעשה שני דיבורים, ונמצא דהוא חלות דין בקבלת עדות ע״י שחשוב זה לשני דבורים ומש"ה יכולים לקבל העדות אבל בלא אותו החלות דין של פ״ד א"א לקבל עדותו להאמינו לחצאין דהפסול חל על כל העדות וכמו שכ' הריטב״א, דאי אפשר להאמינו לחצאין פי' בלא חלות דין דפלגי' דיבורא, הכי מה דצריך לדין דפ"ר הוא ע״י דחשובה חדא עדות, ומשו״ה רק ע״י דפ״ד נעשו כשני דבורים, וע״כ מבואר בדברי הרמב״ן במס' מכות בסוגי' דאלעאי וטובי' דבאופן שהעידו בע״פ במתנה שנתן לשני בנ״א ולאחד הם קרובים ולהשני הם רחוקים דבזה לא נצטרך לדין פ״ד משום דהמה שני עדיות מופלגות ונפ״מ דאפי' בקרובים דלא מהני דין דפלגי' דיבורא, אבל באופן דהוי שתי עדיות מופלגות דלא בעי' לדין דפ״ד, כשר אפי' בקרוב לזה ורחוק לזה, ורק בפלוני רבעני לרצוני דבזה צריך לדין דפ״ד כדי שיהי' חשוב לשני דיבורים ובלא חלות דין דפ״ד חשוב עדות אחת וא"א להמוני' לחצאין.
<b>ומעתה</b> נראה לחקור בביאור סברת מו״ר זיע״א דחלק דהיכא דליכא פסלות רק דין דאינו נאמן כמו בעדות סוטה לאחר קנוי וסתירה בזה יש דין דפ״ד ע"י דנאמינו לגבי דידה ולא נקבל עדותו לגבי דידי', מהו באורו האם הוא ג״כ מדין מלות דין דפ״ד, ודוקא אליבא דרבא הוא דאמרי' דמקבלין עדותו, או אפי' בלא שום דין פ״ד הוא אלא דמהימן לחצאין באופן דליכא פסול בהעדות.
<h3>ג)</h3>
<b>והנה</b> בכדי לברר ספק זה נראה לעיין, מה דחזינן דלדין פ״ד גבי פלוני רבעני לא אמרי' כי אם ע״י שאנו אומרים דהמעשה היתה באופן אחר כגון שרבע אחר, או שנאמר שנרבע לאונסו ולא פלגי' דיבורא באופן שנקבל העדות לגבי דאחר ולא לגבי' דידי' מהו טעם הדבר, האם נאמר דהוא ע״י כללים בפ״ד דליכא באופן זה דין דפ״ד, כמו דלא פ״ד בחד גופא ובכל הנך כללי המבוארין בתוס' בכתובות י״ח. ד״ה ואין אדם, או משום סברא אחרת היא, ונראה לענ״ד דהא דגבי פלוני רבעני לא פ״ד באופן שנקבל העדות לגבי אחר ולא לגבי דידי' הוא אינו ע״י בכללים בפ״ד, אלא דמכיון דיש כאן פסול לא אפשר לעשות לשני דבורים ולקבל הדיבור לגבי חברו לחוד, דע״י דהפסול חל בכל העדות לכן א"א למיפלג דבורו כ״א באופן שנאמר דהמעשה היתה באופן אחר, דא״א להמוני לחצאין היכא דחל הפסול בכל העדות, וע״כ אם החסרון הוא נאמנות אפשר למיפלג דבורו גם אפי' באופן דלא נאמר דהמעשה היתה באופן אחר ולא מיקרי זה דמאמינין אותו לחצאין דע״י הדין דפ״ד נעשו שני דבורים.
<b>ועתה</b> נראה להבין סברת רבנו הגאון האמתי החסיד הקדוש רשכבה״ג רבנו יהושע ליב זצוקלה״ה דהוא חידש דבאופן דליכא פסול אלא שאינו נאמן או גם אליבי' דרב יוסף פלגי' וההסבר נראה דעיקר סברת רב יוסף דלא ס״ל דפ״ד הוא משום ע״י דדין הפסול חל בכל העדות דנפסל העדות לא אפשר לאכשורי העדות ולעשות לשני דבורים אפי' ע״י הדין דפ"ד דנאמר דהמעשה היתה באופן אחר, א״כ באופן דליכא פסול אלא החסרון הוא בנאמנות דאי אפשר להאמינו לחצאין בזה גם רב יוסף מודה וסובר דע"י פ״ד נעשה לשני דבורים, ואולם כ״ז הוא דוקא ע״י דפ״ד דהמעשה היתה באופן אחר וצריך שיהי' כל הכללים דבעי' לדין חלות דין פ״ר ונמצא דלסברת רבנו הגאון האמתי החסיד הקדוש רשכבה״ג רבינו יהושע ליב זצוקלה״ה לא תתורץ קושי' המל״מ.
<h3>ד)</h3>
ונראה דאפשר לקיים ב' הסברות יחד וכאשר נבאר איה״ש, דסברת מו״ר קדוש ישראל לא שייכה ג"כ רק באופן דאפשר למפלג דיבורו ע״פ הכללים דפ״ד דהיינו שלא יהי' חד גופא, וע״כ ל״ש לספקו דרבנו הגאון רבנו עקיבא איגר זיע״א, דהכא גבי עדות הבועל על זנות דאחר קנוי וסתירה הוא שייך שפיר דין דפ״ד דהא שני גופים המה, אלא דע״י דליכא מציאות איך להפליג העדות דאם אמר הי' הבועל הא הוי דבר שבערוה ואינו נאמן, אבל באמת הא הזנות דלגבי דידי' ולגבי דידה המה שני גופים והראי' דאם הבועל וע״א העידו בהזנות שפיר פלגי' דיבורו הרי דב' גופים המה, ועיקר מה שתמה המל״מ הוא ע״י דבמציאות א״א להפליג כמו אילו לא הי' בעולם איש אחר בכדי דנאמר נרבע, ובזה חלק שפיר מו״ר דבאופן דליכא פסול שפיר אפשר למיפלג גם באופן דלא נאמר דהמעשה היתה באופן אמר ומתורצת קושי' המל״מ.
<b>ולתרץ</b> סתירת הסוגיות בענין אם מקבלין עדות לחצאין באופן דליכא פסול רק דליכא נאמנות גם אליבא דרב יוסף, בזה מוכרחין אנו לתי' של הגאון בעל אבן האזל שכוון לדעתו דרבנו הגאון האמתי החסיד הקדום רשכבה״ג מרן רבנו יהושע ליב זצוקלה״ה זיע״א, אבל שם בעי' דוקא ע״י דהמעשה היתה באופן אחר ובזה גם רב יוסף מודה דאמרי' פ״ד אבל כ״ז דליכא לפלוגי דיבורו ולומר דבאופן אחר הי' בזה שוב תלוי בפלוגתא דרבא ורב יוסף במסכתין דף כ"ה וגם באופן דליכא פסול, ומעתה מתורץ דעת מו״ר מקושי' הגאון בעל אבן האזל נ"י שיחי' לאורך ימים ושנים טובים, אמן.
<h2>סימן יא</h2>
<b>בענין משביע עד מיתה לענין קרבן שבועת העדות באמר לה לדידה ולא אמר להו לב״ד</b>
<h3>א)</h3>
<b>שבועות</b> ל"ב אמר רב פפא הכל מודים בעד מיתה שהוא פטור, והכל מודים בעד מיתה שהוא חייב, הכל מודים בעד מיתה שהוא פטור דאמר לה לדידה ולא אמר להו לב״ד, דתנן האשה שאמרה מת בעלי תינשא מת בעלי תתיבם, הכל מודים בעד מיתה שהוא חייב דלא אמר להו לדידה ולא אמר להו לב״ד ש״מ משביע עדי קרקע חייב, והנה הרמב״ם בפ״י מהל' שבועות הל' י״א פסק דעד מיתה חייב בשבועת העדות ולא הזכיר דינא דרב פפא דאם אמר לה לדידה ולא אמר להו לב״ד דפטור, וכבר עמד בזה הלח״מ יעו״ש.
<b>ונראה</b> בהנה בדין דע״א נאמן להעיד שמת בעלה משום חזקה דדייקא ומינסבא ומשום דהוא מילתה דעבידא לגלויי, יש לחקור האם נאמר דמכיון דהאמינו חכמים לע״א להעיד שמת בעלה יש לו גם דין עדות, או לא, אלא דנאמר דמכיון דיסוד נאמנותו הוא ע״י חזקה ומילתא דעבידא לגלויי, ע״כ אין לו דין עדות בההיתר רק דין חזקה לחוד, והנה אמרתי ב״ה דהוא מחלוקת שני הלשונות אליבי' דר' נחמי' ביבמות דף פ״ח. דתניא ר' נחמי' אומר כל מקום שהאמינה תורה ע״א הלך אחר רוב דיעות ועשו שתי נשים באיש אחד כשני אנשים באיש אחד, ואיבעית אימא כל היכא דאתא ע״א כשר מעיקרא אפי' מאה נשים כע״א דמיין הכא במאי עסקינן כנון דאתיא אשה מעיקרא ותרצה לרבי נחמי' הכי, רבי נחמי' אומר כ״מ שהאמינה תורה ע״א הלך אחר רוב דיעות ועשו שתי נשים באשה אחת כשני אנשים באיש אחד אבל שתי אנשים באיש אחד כפלגא ופלגה דמי, דללשון ראשון דר״נ ס״ל דכ״מ שהאמינה תורה ע"א הלך אחר רוב דעות ועשו שתי נשים באיש אחד כשני אנשים באיש אחד, הרי דס"ל דליכא עדיפותא דע"א כשר לדבי פסולי עדות ואמרי' דרוב דעות מכחישין לא"ע כשר, והוא משום דס"ל דלית לי' דין עדות להעד כשר בההיתר ורק דין חזקה בעלמא, וללישנא בתרא אליבי' דר"נ דס"ל דכל היכא דאתא ע"א כשר אפי' מאה נשים לגבי' כע"א דמי ותרצה לדר"נ הכי כ"מ שהאמינה תורה ע"א הלך אחר רוב דיעות ועשו שתי נשים באשה אחת כשני אנשים באיש אחד הרי דס"ל דהע"א כשר יש לו גם דין עדות, וע"כ מאה נשים לגבי' רק כחד דמיין דאף דמהני רוב דעות לענין להכחיש אשה אחת ולא אמרי' דמכיון דהאמינה תורה ע"א הרי הוא כשנים ואין דבריו של אחד במקום שנים וא"כ המאה נשים אין דבריהם במקום שנים, אלא אמרי' דנעשית מוכחשת האשה ע"י רוב דעות נשים אף שהתירו להנשא על פיה, ובכ"ז סובר דלענין ע"א כשר לא חשיבי רוב נשים רק כע"א והוי כע"א במקום שנים, והטעם הוא ע"י דהע"א הכשר יש לו בהיתר אשה להעיד שמת בעלה גם דין עדות, וע"כ לא מהני רוב דעות לגבי', דבדין עדות לא הוי רוב נשים אלא כע"א, ואין דבריו של אחד במקום שנים, הרי מבואר דבזה אם יש לו להעד הכשר גם דין עדות בעדות דמת בעלה, או לא, דרק דין חזקה יש לו, פליגי בזה תרי לישני בגמ' אליבי' דרבי נחמי', ואח"כ מצאתי כדברי בס' שב שמעתתא.
<h3>ב)</h3>
<b>והנה</b> לכאורה י"ל דנפ"מ בין הנך תרי לישני לענין דין אם חייב ע"א בקרבן שבועת העדות בכפירת עדותו לפי מה שחדשו רבותינו המל"מ והגאון רבנו עקיבא איגר ורבינו הגאון רבינו חיים מוואלאזין זצוקלה"ה זיע"א, דליכא חיוב ק"ש בכפירת העדות משום דבעי' מלבד שתהי' מועלת עדותן לממון בעי ג"כ שיהי' עליו דין עד כשר ואשה כיון דאין עלי' דין עד כשר רק שמועלת עדותה ע"כ ליכא עלי' חיוב ק"ש בכפירת עדותה, וא"כ לכאורה יש נפ"מ בין הנך תרי לישני לענין משביע עד מיתה כשר אם חייב ק"ש, וכן נפ"מ לענין חיוב הזמה דאם נאמר כל"ב דיש לו לעד כשר דין עדות להעיד שמת בעלה אז חייב על כפירתו ק"ש וכן אם הזימו אותו חייב לשלם דהא רצה לחייב כתובה, ולל"ק דל"ל לעד מיתה דין עדות פטור הוא מן קרבן שבועה על כפירתו, וכן אם הזימו אותו פטור מחויב הזמה משום דאין לו דין עדות, ולפי"ז צריך לומר דהגמ' בשבועות דמבואר שם דעד מיתה חייב בק"ש על כפירתו הוא אליבא דל"ב דיש לו לעד כשר דין עדות להעיד שמת בעלה.
<h3>ג)</h3>
<b>אולם</b> זה אינו, דגם לל"ק דלית לי' דין עדות לעד מיתה שפיר חייב בק"ש על כפירתו, דנהי דבנאמנותו אין לו רק דין חזקה מ"מ הא בעצם יש לו שם עד דראוי להעיד ומכיון שכשר להעיד וגם הוא נאמן ע"פ דין מדרבנן ע"כ חייב בק"ש על כפירתו דהא קרינן בי' והוא עד, ויש בו ב' התנאים, היינו שהוא יש לו שם עד דהא עד כשר הוא, וגם מועיל הוא בעדותו מדרבנן, ע"כ שפיר חייב על כפירתו בק"ש וגם בהזמה חייב כיון דיש לו שם עד ומועיל עדותו חייב בהזמה, ול"ד לאשה דאף דנאמנת ג"כ להעיד עדות זו מ"מ הא אין עלי' שם עד ורק דמועיל עדותה ע"כ פטורה מק"ש על כפירתה וכן בהזמה פטורה משום דאין לה שם עד דאשה פסולה להעיד, ומצאתי ב"ה כדברי בתשובות רע"א סי' קע"ט שכ"כ, והקשה על עצמו מדברי הירושלמי דסובר דאם קיבל עליו ע"א כשנים דפטור מק"ש ולא אמרי' דיהי' חייב ע"י דהוא עד כשר וגם מועיל, ותי' דל"ד דשם הא אינו נאמן מדינא אלא ע"י שקיבל אותו לב', משא"כ בע"א דנאמן מדינא וגם יש לו שם עד שפיר חייב, הרי דלשני הלשונות ע"א כשר חייב בק"ש ובהזמה.
<h3>ד)</h3>
<b>ואולם</b> יש נפ"מ בדין בין הנך ב' הלשונות באופן זה, דהנה מבואר בגמ' דאם אמר לה לדידה ולא אמר לב"ד דפטור מק"ש, יש לחקור מה הוא העדיפות ע"י שאמר לה לדידה, דאף שלא אמר לב"ד מ"מ פטור, האם נאמר דע"י אמירתו הוי כמו שעי"ז נעשית עוד כת אחת של עדות, ודמי להא דתנן במתני' דאם יש שני כתות עדים וכפרה כת הראשונה פטורה מק"ש, וטעם של הפטור הוא משום דליכא כפירת עדות ע"י שיכולה להתקיים בשני', ואע"פ דודאי דעדיין באם לא יגיד עומדת גם הראשונה דפשיטא דאפי' יש כמה כיתות של עדות כולהו באם לא יגיד קיימי, ובכ"ז פטורה כת הראשונה מק"ש על כפירתה משום דליכא כפירת עדות ע"י דיכולה להתקיים בשני', הכי נמי הכא אם נאמר דהפטור מק"ש באמר לדידה ולא אמר לב"ד הוא משום דהוי כמו שנעשית ע"י עוד כת אחת של עדות בודאי לא נפטר משום לא יגיד וגם אחרי דא"ל ג"כ באם לא יגיד קאי והא דפטור מק"ש על כפירתו הוא משום דליכא כפירת עדות דע"י דאמר לה הוי כמו שנעשית ע"י כת שני' של עדות וע"כ ליכא כפירת עדות דיכולה להתקיים ע"י עדותה או דנאמר דבזה שא"ל לדידה אזיל ממנו כל החיוב להעיד ולא הוי בדין דאם לא יגיד ודמי למלך דפטור מק"ש משום דפטור מדין לאו דאם לא יגיד.
<h3>ה)</h3>
<b>ונראה</b> דספק זה אם ע"י אמירתו לה נפטר מלאו דאם לא יגיד או דנאמר דלא נפטר מלאו דאם לא יגיד תלוי בין ב' הלשונות אליבי' דר' נחמי', דאם נאמר דיש לו דין לעד מיתה דין עדות אז לא אזיל ממנו חיוב עדותו כי אם ע"י שיגיד לב"ד, אבל בזה שאמר לה לדידה לא אזיל ממנו חיוב עדותו לגמרי דעיקר חיובו הוא להעיד בב"ד ואף דשפיר יכולה להתקיים עדותו ע"י שתאמר לב"ד בכ"ז לא אזיל ממנו דין חיובו עד שיעיד בב"ד, וע"כ לפי לשון זה דלא נפטר מחיובו דאם לא יגיד הטעם הוא דבאמר לדידה ולא אמר לב"ד דפטור מק"ש הוא משום דליכא כפירת העדות ע"י דיכולה להתקיים בעדותה דע"י אמירתו לה הוי כמו שנעשית עוד כת אחת של עדות כדתנן האשה שאמרה מת בעלי תינשא וליכא כפירת העדות דיכולה להתקיים ע"י עדותה, אולם להך לישנא דסובר דאין לו לעד מיתה דין עדות רק דין חזקה בעלמא אז לא צריך להעיד בב"ד אלא מכיון דא"ל לדידה והרי מועלת הגדתו לענין זה שתוכל להתקיים ע"י אמירתה לב"ד סגי בזה ואזיל ממנו דין חיובו לגמרי ולא מחויב שוב בולא יגיד ולפי לשון זה הפטור הוא מק"ש באמר לה לדידה ולא אמר לב"ד הוא משום דאזיל ממנו כל החיוב להעיד ולא הוי בדין דאם לא יגיד.
<h3>ו)</h3>
<b>והנה</b> הראשונים הקשו מהא דאמרי' הכא דאם אמר לה לדידה ולא אמר להו לב"ד פטור משום דתנן האשה שאמרה מת בעלי תינשא, על שי' הרמב"ן דסובר דאם העיד ע"א עד מפי עד והתירוה לינשא ואח"כ בא העד דלא א"ל מעולם דנתבטל עדות הראשון ולא אמרי' דיהי' הראשון נחשב כשנים והמכחיש הוי כחד במקום שנים, וראיתו היא ממס' כתובות דף ע"ב, ה"ד מאכילתו שאינו מעושר וכו' כגון דאמרה פלוני חכם טיהר לי את הכתם ואזיל שיילי' ואשתכח שיקרא, הרי חזינן דנאמן החכם בהכחשתו אפי' להפסידה כתובתה, והקשו לפי שיטתו דאמר באמר לה לדידה ולא אמר להו לב"ד פטור מק"ש הא לא הוי ככופר בממון שיש עליו עדים דהא ע"י כפירתו הוכחשה גם היא, ומשמע דגם אחרי כפירתו ג"כ מהני עדותה להתיר את עצמה, ותי' הר"ן דלהכי פטור מק"ש ע"י דהפסידה את עצמה, וצריך להבין דבריו הק' דמה בכך שהפסידה א"ע.
<b>והנה</b> בדעת הרמב"ם יש לומר דמפרש, דלעולם הפטור הוא דע"י דאמר לה לדידה אזיל מיני' כל חיובו ולא קאי שוב בלא יגיד, וע"כ נתישבה קושי' הרמב"ן דאף כי הכא לא הוי ככופר ממון שיש עליו עדים דהא ע"י כפירתו הוכחשה גם היא, מ"מ פטור ע"י דלית לי' חיוב דואם לא יגיד אחרי שאמר לה לדידה.
<h3>ז)</h3>
<b>והנה</b> לפי מה שכתבנו לא אמרי' דכבר לית עליו חיוב דואם לא יגיד הוא רק ללישנא קמא דאליבא דרבי נחמי' דסובר דאין עליו תורת עד וע"כ ליכא חיובא עליו להגיד בב"ד, אלא מכיון דאמר לה לדידה השלים כל חיובו, וע"כ ללשון זה שפיר פטור מק"ש דאף דלא הוי ככופר ממון שיש עליו עדים דהא ע"י כפירתו הוכחשה גם היא מ"מ פטור מק"ש ע"י דלית לי' חיוב דאם לא יגיע אחרי שא"ל לדידה, אבל ללישנא בתרא דיש לו תורת עד כשר אז לא נשלם כל חיובו עד שיעיד בפני ב"ד וכ"ז שלא אמר בב"ד לא הועיל כלום להיות פטור מאם לא יגיד וע"כ חייב בק"ש משום דלא הוי ככופר ממון שיש עליו עדים דהא ע"י כפירתו הוכחשה גם היא, וא"כ א"ש מה שהשמיט הרמב"ם הך דינא דבגמ', דרב פפא סובר כלישנא קמא דאין עליו תורת עד וע"כ ליכא עליו חיוב להעיד בב"ד ולכן פטור מק"ש דבזה דא"ל לדידה אזיל ממנו כל החיוב להעיד, והרמב"ם דפסק בפרק י"ב הלכה כ' כל"ב דאם עד כשר אומר מת ונשים רבות אומרות לא מת הר"ז כמחצה על מחצה, הרי דעד כשר יש לו דין עדות ולא הוי מוכחש מרוב נשים ע"כ כיון דיש דין עדות כ"ז שלא העיד בב"ד לא אזיל ממנו חיוב עדותו לגמרי כי אם ע"י שיגיד לב"ד ע"כ חייב גם באמר לה לדידה נמי דהא קאי עוד באם לא יגיד וגם לא הוי ככופר בממון שיש עליו עדים דהא ע"י כפירתו הוכחשה גם היא.
<b>ויש</b> להקשות ע"ז דסו"ס אפי' לל"ק נמי יתחייב בק"ש דנהי דע"י דאמר לה לדידה נפטר מעליו כל חיוב הגדתו מ"מ ע"י שכפר בב"ד והכחשה גם היא הרי שוב נתחייב לחזור ולהגיד ואם לא הגיד יתחייב ע"ז בק"ש, ואולם זה אינו דכיון דתנן דאם אמר לעדים משביעני עליכם שתבואו ותעידנו כשתדעו העדות דפטורין משום דבעי' תנאי דקדמה עדות לשבועה ולא שקדמה שבועה לעדות ע"כ אי אפשר לחייבן בקרבן שבועה דהוי משביע קודם שמחוייבים להגיד עדותן שיבואו ויעידו אח"כ כשיתחייבו וא"כ דומה זה למשביע עדים שיעידו כשידעו בעדותן דפטור ה"נ פטור דהוי משביע אותו קודם שיש עליו חיוב דלא יגיד על אח"כ כשיהי' עליהם חיוב דלא יגיד.
<h2>סימן יב</h2>
<b>ביאור שי' הרמב"ם בענין חליצה פסולה</b>
<b>הרמב"ם</b> בפ"ה מהל' יבום וחליצה הל' י"ב. וז"ל, נחלצה אחת מהן חליצה פחותה הותרה להנשא לזר זו שנחלצה אבל צרתה אסורה עד שתחלוץ גם היא או עד שיחלצו כל האחין לראשונה שנחלצה החליצה הפחותה שאין חליצה פחותה מסלקת זיקת יבם מבית זה עד שתחזור על כל האחין או על שתחלוץ כל אחת מהן עכ"ל, והקשו עליו הרמב"ן והרשב"א דהא ודאי מדכתב הרמב"ם נחלצה אחת מהן חליצה פחותה הותרה להנשא לזר זו שנחלצה ע"כ כשמואל ס"ל דא"צ חיזור דאילו לרב צריכה חיזור מן כל האחין אפי' למיפטר נפשה, ומכיון דס"ל כשמואל דא"צ חיזור א"כ חליצה פסולה בשווין פטרה אפי' צרה, וא"כ אמאי פסק הרמב"ם דאפי' בשווין ואפי' מעולה לא פטרה צרתה לפי מה שפי' הרה"מ יעו"ש, ועוד דאם אין החליצה הפחותה מסלקת זיקת היבום מבית זה מה הועילו מה שחזרו האחין וחלצו לזה שכבר נפטרה להנשא לשוק וכי אחר שחלצה חוזרת ופוטרת צרותי' והא אין לאחר חליצה כלום.
<b>והנה</b> יעויין בביאור הגר"א שמפרש דעתו של הרמב"ם דאיהו סובר כשמואל דא"צ חיזור וכלישנא בתרא דכי קאמר שמואל למיפטר נפשה אבל לא למיפטר צרה, ומפרש הרמב"ם כי קאמר שמואל דא"צ חיזור כי אם למיפטר נפשי' אבל לא למיפטר צרה, הביאור דלענין למיפטר צרה בעי' חיזור על כל האחין, ודוקא בחליצות שוות אבל בגרועה לא פטרה צרה כלל ואפי' ע"י חיזור דאחין.
<b>ועתה</b> נסביר קצת דבריו דהרמב"ם סובר דמה דלמיפטר צרה חמור יותר מלמיפטר נפשה אין זה משום דין חיזור דצריך חיזור על כל הצרות, דלענין חיזור אין נפ"מ בין חיזור על כל האחין או חיזור על כל הצרות, וכיון דאין צריך חיזור על כל האחין ה"נ אין צריך חיזור על כל הצרות, אלא דסובר דנהי דלא בעי חיזור כלל ואפי' לענין למיפטר צרה, מ"מ חליצה פחותה אין בכחה להפקיע זיקת יבום מכל הבית אלא א"כ היא חליצה מעולה ובמה היא נעשית חליצה מעולה הוא ע"י החיזור על כל האחין, וא"כ מה דבעי חליצה מכל האחין הוא אינו דין חיזור משום דעיקר מה דפוטרת הבית היא החליצה הראשונה ומה דבעי' חליצה מכל האחין הוא תנאי שתהי' החליצה מעולה, ועי"ז שהיא נעשית מעולה למפרע מסלקת זיקת כל הבית, וכ"ז שהיא אינה מעולה אינה מסלקת זיקת כל הבית, ואולם כ"ז הוא בחליצות שוות, אבל בחליצה גרועה מפרש הגר"א זיע"א דלא מהני בזה חליצת האחין ואז צריכה כל אחת חליצה דבזה אין הטעם הא דבעי חיזור לצרות הוא רק משום תנאי דאינו פוטר חליצה זו זיקת כל הבית, אלא כיון דקיימא חליצה מעליא לא מהני חליצה גרועה וע"כ צריכה חליצה באידך, משא"כ בשוות אז מה דבעי' חיזור על כל האחין הוי רק תנאי דלא פטרה זיקת הבית ומהני חליצות האחין.
<b>וכן</b> מבואר בפי' המשניות סוף פ' ר"ג וז"ל וכשיהיו שני יבמים ושתי יבמות הבאות מבית אחד וחלץ אחד מהן לאחת מן היבמות חליצה פסולה הותרה, אבל צרתה לא הותרה לשוק עד שיחלצו כל האחין לזו שנחלצה חליצה פסולה או תחלוץ זו הצרה לפי שהעיקר אצלנו חליצה מעולה בעינן למיפטר צרה וענין שלמותה כמו שזכר חליצה פסולה צריכה לחזור על כל האחין כולם ומיד הותרה צרתה לשוק עכ"ל, ומבואר דעיקר מה דפוטרת את הבית היא החליצה הראשונה ומה דבעי' חליצה מכל האחין הוא אינו דין חיזור אלא רק תנאי שתהי' מעולה ועי"ז שהיא נעשית מעולה למפרע מסלקת זיקת כל הבית.
<b>ונראה</b> להסביר קצת ולתרץ וקיש' הרשב"א דמה הועילו מה שחזרו האחין וחלצו לזו הא לא שייך שיתפוס בה עוד חליצה הא מכיון דהותרה לשוק כבר נפטרה מזיקתה ואין לאחר חליצה כלום, ובזה ניחא קצת דמכיון דעיקר מה דפוטרת את הבית היא החליצה הראשונה אלא דתנאי הוא שתהיה גם חליצת האחין בה ואז פוטרת למפרע את הבית דנעשית למפרע חליצה מעולה, ועל כן לעניין זה תופסים עוד החליצות של האחים דאף דאין לאחר חליצה כלום מכל מקום תופסים בה חליצות של האחים.
<b>שתהי'</b> למפרע חליצה מעולה כמו שמצינו שאף לאחר חליצה תופס בה מאמר יבמות ואף שנפטרה מכבר כמבואר בתוס' דף נ"ג. ד"ה רבינא אמר ובתוס' ישנים שם, ה"נ תופסין בה החליצות של האחים שתהי' למפרע חליצה מעלייתא ונפטר הבית למפרע, וצ"ע אם מתו אח"כ האחין לאחר חליצה הראשונה אם צריכות הצרות חליצה, כן העירו בני הישיבה יחיו.
<h2>סימן יג</h2>
<b>בענין נישואין הראשונים מפילים</b>
<h3>א)</h3>
<b>בדף</b> ל. בתד"ה ונאסרה וז"ל, וא"ת לר"י דאמר דהאי תנא דפירקין סבר נישואין מפילין אמאי לא נקט דמתה אחת מן האחיות תחלה ואח"כ מת בעלה של שני' וכנס נשוי נכרית את אשתו ומת אסורה שנאסרה עליו שעה אחת כיון דנישואין מפילין, וכן בבבא דלקמן ב' אחין הו"ל למתני שמתה אחת מהן תחלה ואח"כ מת בעלה של שני', וי"ל דלא מהני למימר נישואין מפילין אלא לענין שאם היתה צרת ערוה שעה אחת שוב אין לה היתר אע"פ שבשעת נפילה כבר אינה צרת ערוה אבל כאן משום נישואין מפילין לא נחשבנה כאילו נפלה בחיי אשתו ויצאה ממנו באותה שעה משום אחות אשה עכ"ל, פי' דיש חילוק בין דין היכא דמתה אחת מן האחיות דהערוה נעשית לאינה ערוה ובין אם גם עתה ערוה היא אלא דנתגרשה מן הבית דבדין זה אם מתה אחת מן האחיות והערוה נעשית לאינה ערוה לא אמרי' דמשום דנישואין הראשונים מפילין היתה אסורה עליו משום שנאסרה עליו בנפילה ורק באם נתגרשה הערוה מן הבית בזה אמרי' דמהני הדין דנישואין הראשונים לאסור הצרה.
<b>ונראה</b> בביאור תי' של התוס', דהנה ביאור דין דכל יבמה שאין אני קורא יבמה יבוא עלי' הוא דע"י שהי' לה בשעת נפילה איסור ופטור נפילה שוב א"א להיות היתר נפילה וע"כ לא שייך זה רק אם הי' איסור נפילה דהיינו דבשעת נפילה ממש נתבטל ממנה הדין דיבמה יבוא עלי' דעי"ז שחל עלי' כ"כ דין ערוה לענין שנתבטל ממנה הנפילה ואין אני קורא בה וגו' ונפטרה ויצאה ממנו ע"י דין ערוה בזה אמרי' דלא אפשר עוד להיות היתר נפילה ונעשית כאשת אח שיש לו בנים, אבל מ"מ לר' אלעזר אף דסובר דנישואין הראשונים מפילין הא לא הוי נםילה ממש בהערוה דהא עיקר הנפילה היא בשעת מיתה, ע"כ אם מתה אחת מן האחיות והערוה נעשית אינה ערוה ל"ש לומר דמשום הדין דינשואין הראשונים מפילין שנידון בה דין דחל כבר איסור נפילה ונתבטל ממנה דין יבמה יבוא עלי' משום דאין זה כ"כ נפילה שנאמר שנתבטל ממנה הנפילה ונתבטל ממנה דין יבמה יבוא עלי' משום דעיקר פטור ערוה חל דוקא בשעת נפילה ממש, וכיון דהדין דנישואין הראשונים מפילין לא הוי נפילה ממש בהערוה ל"ש שיחול איסור נפילה ויתבטל הנפילה דהא עדיין לא היתה הנפילה וכ"ז שלא נתבטל ממנה דין יבמה יבוא עלי' ל"ש דין פטור ערוה כלל וע"כ שפיר כתבו התוס' דלא שייך שיהי' הדין דנאסרה משום הדין דנישואין הראשונים מפילין כיון דהערוה נעשית לאינה ערוה וע"כ חל על הערוה אחר שהותרה היתר נפילה וממילא גם הצרה מותרת דהא כל הבית ראוי ליבום.
<b>וראי'</b> לזה מדברי התוס' ישנים לעיל בדף ב' דתירצו דלהכי נדה אינה פוטרת צרה משום דבידה לטבול וקרינן בה יבמה יבוא עלי' וחזינן דהרי דלא נתבטל ממנה הדין דיבמה יבוא עלי' גם אפי' אם בשעת מיתה ממש היא ערוה, נמי ל"ש כלל דין ערוה מדין דלצרור, דביאור דין ערוה היא רק אם עי"ז נתבטל דין דיבמה יבוא עלי' ואם הוא באופן דלא נתבטל דין יבמה יבוא עלי' ליכא דין דפטור ערוה, אבל באופן שהערוה נשארה באיסורה גם אח"כ בשעת הנפילה אלא דנתגרשה מן הבית בזה מהני אליבא דר"א גם דין מקצת הנפילה של נשואין הראשונים שהיתה הצרה בגרם דיקוק הנישואין צרה לערוה שיפטור בשעת מיתת הצרה דהא הנישואין גורמין קצת נפילה ודין קצת נפילה היינו שהיתה הצרה בגרם זיקוק הנישואין צרה לערוה, עושה שהצרה היא בבית אחד עם הערוה.
<h3>ב)</h3>
<b>ובזה</b> נראה להסביר דעת הרי"ף והרמב"ם בפ' ד' אחין על מתני' דג' אחין ב' מהן נשואין ב' אחינות ואחד נשוי נכרית ומת הנשוי נכרית וכנס אחד מבעלי האחיות את אשתו ומת, הראשונה יוצאה משום אחות אשה והשני' מושם צרתה וכו', וכתב הרי"ף וז"ל טעמא דגירש אחד מבעלי אחיות את אשתו ואח"כ מת הנשוי נכרית הוא שהנכרית מותרת אבל מת הנשוי נכרית ואח"כ גירש אחד מבעלי אחיות את אשתו ומת, נכרית מיחלץ חלצה ובומי לא מיבמה דהויא לה נכרית צרת אחות אשה בזיקה ואע"ג דגירש לה לאחות אשה לא משתריא לה נכרית דגזרינן משום זיקה דעלמא, ואי קשיא לך צרת ערוה מן הנישואין דהא כיון דגירש לערוה או שמתה ואח"כ מת משתריא צרתה ולא גזרינן משום הך דלא נתגרשה, התם כיון דערוה היא מיגמר גמרי לה אינשי וקלא אית לה הכא זיקה דרבנן היא, אי נמי התם גבי ערוה כיון דגרשה מיקמי' דנפלה לה קמי' יבם מהני בה גירושין דכי נפלה לה צרה קמי' יבם בהיתרא נפלה קמי', אבל הכא גבי נכרית כיון דבשעת נפילה באיסור זיקה נפלה קמי' לא מהני בה גירושין ולא מידי והאי טעמא טפי עדיף ומסתברא מההוא קמא, עכ"ל, וחזינן דהרי"ף והרמב"ם סוברים דלרבא מתני' דג' אחין קאי כרב אשי דמיירי בגירש אחד מבעלי אחיות ומת הנשוי נכרית וכנס המגרש ומת אז הדין דהנכרית מותרת דאילו מת נשוי נכרית ואח"כ גירש אחד מבעלי אחיות את אשתו וכנס את הנכרית ומת, הנכרית אסורה הואיל נעשית צרת ערוה בזיקה, ואע"ג דאפי' בכנס ולבסוף גירש שריא לרבא דמיתה מפלת וע"כ אמאי אסורה הצרה הא כיון דנתגרשה הערוה הא הצרה אינה עמה בבית בשעת מיתת הבעל אחיות, וכתב רבנו אלפסי טעם הדבר דהתם גבי ערוה דכיון שגירש הערוה מקמי דנפלה לה יבם מהני בה גרושין דכי נפלה לה צרה קמי' יבם בהיתרא נפלה קמי' דכ"ז דליכא נפילה לא נעשה הערוה מהבית, אבל גבי נכרית כיון דבשעת נפילה באיסור זיקה נפלה קמי' לא מהני בה גרושין.
<b>וביאור</b> הדבר ובהקדם דהנה בפטור ערוה לצרה צריך שיהא הערוה והצרה באיסור זיקת נפילה וע"כ נראה לענ"ד דמה דר"א סובר דנישואין הראשונים מפילן לאו דהוא סובר דנישואין היא נפילה ממש אלא דאף דאין זה נפילה ממש בהערוה, הוי דין דמקצת הנפילה זו שהיתה הצרה בגרם זיקוק דנישואין צרה לערוה, זה לחוד מהני לאסור הצרה ולא מהני לדידי' הגירושין בהערוה שתתבטל ממנה איסור צרת אחות אשה, אבל לדידן דמיתה מפלת סוברים דליכא אפי' גרם זיקוק קצת אלא צריך שתהא הערוה והצרה בשעת מיתה, ולו יצויר דיהיה קצת נפילה ע"י מיתה מפלת ג"כ מהני שתהיה צרה לערוה גם לרבנן, ובזה יבואר הרי"ף דע"י הנשואין של הנכרית הא נתבררה למפרע דנופלת הנכרית מבית האח השני כמבואר ברש"י דף ל' ד"ה טעמא וברשב"א שם, ונמצא דהצרה היא באיסור זיקת נפילה להערוה דהא נעשית צרה להערוה ע"י הזיקה והנשואין וכיון דבאיסור זיקה ממש נפלה הצרה קמיה דבעל האחיות השני לא מהני בה גירושין אפי' לדידן דקיי"ל דמיתה מפלת דהא הכא איכא שפיר איסור נפילה ממש להצרה ומכיון דמהני זה לתת לה איסור צרה ונאסרה באיסור אשת אח לא מהני תו מה שיגרש אח"כ את הערוה לענין שתפקע מהצרה שם צרת אחות אשה דנעשית צרה לערוה בשעת נפילה ממש ואסרה עי"ז דהויא כאשת אח שיש לו בנים, ואע"ג דנהי דהצרה היתה באיסור נפילה, מ"מ הא צריך עוד תנאי שתהא הערוה באיסור נפילה, והכא הא הערוה לאו באיסור נפילה היתה וא"כ נאמר לא נאסרה הצרה נמי, ע"ז תירצו הראשונים דכיון דהצרה נפלה באיסור נפילה לענין זה סגי מדרבנן הדין דנישואין הראשונים מפילין דמיקרי קצת נפילה גם לדידן שתחול עליה איסור צרת אחות אשה.
<h2>סימן יד</h2>
<b>בענין אין צרה לאחר מיתה</b>
<h3>א)</h3>
<b>ביאור</b> הדין דאין צרה לאחר מיתה, דדין צרה ל"ש אלא היכא דע"י איסור ערוה פוטרת ואוסרת היתר הנפילה ובזה הוי הגזה"כ דפוטרת ואוסרת כל הבית שלא תחול היתר הנפילה גם להצרה אבל לאחר שחל היתר הנפילה בהצרה שוב ל"ש שתחול דין איסור נפילה בהצרה, ואף שבערוה עצמה שייך שפיר חלות דין איסור נפילה אף לאחר שחל היתר הנפילה, אולם לעשות צרתה כמותה לא תוכל אחר שהותרה הצרה בהנפילה משום שאינה עמה צרה עתה.
<b>והנה</b> ביארתי לעיל בסי' ב' דיש שני דיני ערוה האחד מגזה"כ דלקחת, והשני מעליה ולצרור ואיכא נפ"מ בין הנך שני דיני ערוה דהך דילפינן מגזה"כ דלקחת אינה יכולה לפטור צרתה דאף דיש לה דין להפקיע זיקת יבום וחליצה ומדליכא זיקה ממילא קאי אח"כ באיסור אשת אח, מ"מ אין דין זה אוסרת הנפילה ובזה גם האיסור א"א גופיה אין עליו דין ערוה עד שהאיסור א"א גופיה יהי' פוטר את עצמה ואת צרתה מיבום וחליצה והוי ערוה כזו כא"א שלא במקום מצוה דאין עליו דין ערוה לענין פטור יבום וצרה, והדין השני הוא דין דלצרור דערוה כזו פוטרת צרתה דהוא דין פוטר ואוסר בהנפילה, דגזה"כ דלצרור הוא דע"י נפילת ערוה יש לה דין שפוטרת ואוסרת הנפילה, ובזה נמי נעשה האיסור א"א ערוה, והערוה דא"א גופיה נמי פוטרת את עצמה ואת צרתה, וע"כ ע"י דהדין ערוה דבמקום מצוה דהוא מגזה"כ דעליה ולצרור שיש לו דין ערוה לפטור הצרה אינו חל אלא דוקא בשעת נפילה אבל לאחר נפילה אינו חל על הערוה דין ערוה דבמקום מצוה מגזה"כ דעליה ולצרור אלא חל רק הדין ערוה דשלא במקום מצוה דהיא מגזה"כ דלקחת ודין ערוה זו הא יש לה רק דין להפקיע זיקת יבום מהערוה עצמה אבל אין לה דין ערוה לפטור הצרה, וע"כ לכאורה זהו הביאור דאין צרה לאחר מיתה כיון דלאחר נפילה אינו חל רק הדין ערוה דשלח במקום מצוה מגזה"כ דלקחת ודין ערוה שהוא מדין דלקחת אין לה דין ערוה לפטור הצרה.
<h3>ב)</h3>
<b>ונראה</b> לענ"ד דאין לפרש דין ביאור אין צרה לאחר מיתה דהוא דין בהערוה ע"י דלאחר נפילה אינו חל על הערוה דין ערוה דבמקום מצוה מקרא דעליה ולצרור אלא חל רק דין ערוה שלא במקום מצוה מגזה"כ דלקחת, ולפי"ז נמצא דעיקר דין דאין צרה לאחר מיתה הוא דין משום הערוה דהערוה דחלה לאחר נפילה אין לה דין ערוה לפטור הצרה, דהנה ביארתי לעיל בסימן ב' דגם לאחר נפילה חל על הערוה דין ערוה במקום מצוה שהוא דין ערוה מגזה"כ דעליה ולצרור, והראי' מדחזינן דלרע"ק דסובר בדף ע"ט: דחייבי לאווין כערוה הוי אפילו בנפלה ולבסוף נפצע, ומה דלא מהני דחיי' מדין עשה דוחה ל"ת כקושי' התוס' בדף ט' ביארנו ב"ה לעיל בסי' ד', דדין ערוה אליבא דרע"ק אינו משום האיסור לאו כמו לרבנן, אלא אליבי' הביאור דין ערוה הוא דגזה"כ הוא דיבמה כזו שיש בה דין דלא תפסי בה קידושין זהו מפקיע הזיקה והוי רק סימן דיבמה כזו שיש בה דין דלא תפסי בה קידושין ליכא בה זיקה, וע"כ לא שייך אליבי' דחיי', דמה נרויח במה שהיה היתר יבום ע"י דחייה וליכא האיסור לאו, הא סו"ס אף דליכא האיסור לאו ע"י דחייה, מ"מ יש לה דין ערוה ע"י דיש בה דין דלא תפסי בה קידושין, דהא מגזה"כ לרע"ק דהדין ערוה הוא לאו משום האיסור לאו, אלא משום שיש בהיבמה דין כזה דלא תפסי בה קידושין, נמצא דלרע"ק חל הדין ערוה אף לאחר הנפילה אף דליכא האיסור לאו משום דחייה, וחזינן מזה דגם לאחר נפילה חל על הערוה דין ערוה דבמקום מצוה שהוא דין ערוה מגזה"כ דעליה ולצרור דאם נאמר דחל רק הדין ערוה דשלא במקום מצוה דהוא מגזה"כ דלקחת והדין ערוה דהוא מגזה"כ דלקחת תלוי בדין איסור לאו וע"כ יקשה לרע"ק קושית התוס' הא ליכא הכא האיסור ע"י הדחייה ובהכרח דגם לאחר נפילה חל על הערוה דין ערוה דבמקום מצוה דהוא מגזה"כ דעליה ולצרור והדין ערוה דהוא מגזה"כ דעליה לא תלוי בהאיסור אליבא דרע"ק דאף אם ליכא האיסור ע"י הדחייה מ"מ יש לה דין ערוה ע"י זה דיש בה דין דלא תפסי בה קידושין, וזהו הדין ערוה לרע"ק דמפקיע הזיקה.
<b>נמצא</b> דליכא לפרש דדין צרה לאחר מיתה הוא דין משום הערוה דלא חל עליה דין ערוה במקום מצוה, אלא דין ערוה שלא במקום מצוה מגזה"כ דלקחת ודין ערוה זו אינה פוטרת הצרה דהא חזינן דגם לאחר נפילה חל דין ערוה שהוא מגזה"כ דעליה ולצרור, ע"כ נראה לענ"ד לפרש דביאור הדין דאין צרה לאחר מיתה הוא דין משום הצרה דאף דבהערוה גופא חל גם לאחר נפילה דין ערוה דבמקום מצוה היינו דין ערוה מעליה ולצרור דילפי' מגזה"כ דפוטר ואוסר הנפילה, מ"מ ל"ש שיחול בהצרה לאחר שהותרה בנפילה דינה של הערוה, דע"י דכבר הותרה הצרה בהנפילה, שוב אינה זקוקה יחד עם הערוה שתחול עליה עתה גם דינה של הערוה דהא ע"י שכבר הותרה בהנפילה כבר יצאה מן הבית, דרק אם בהחלות היתר הצרה הוא יחד עם הערוה אז הדין דחל דינה של הערוה גם בה צרה, משא"כ אם כבר הותרה הצרה בהנפילה שוב אינה זקוקה יחד עם הערוה דע"י היתר הנפילה יצאה מן הבית ואי אפשר לחול עליה דינה של הערוה נמצא דעיקר דין דאין צרה לאחר מיתה הוא אינו דין משום הערוה דאין לה דין ערוה אלא דהוא דין בה צרה משום דכבר יצאה מן הבית ע"י היתר הנפילה.
<h3>ג)</h3>
<b>וכן</b> מבואר מדברי הרמב״ן במלחמותיו בדף ל', שמוכיח שם דהלכה הוא כחכמים דמיתה מפלת מדקיי״ל דמגרש את אשתו והחזירה מותרת, ואס״ד דהלכה הוא דנישואין הראשונים מפילין הרי אסור משום שנאסרה עליו שעה אחת, וכתב וז״ל, וכ״ת התם משום שלפי נישואין הראשונים הותרה ונאסרה וחזרה והותרה הא אמרי' בפ' החלוץ מכיון דבשעת נפילה לא חזיא לא מקרייא יבמה שהותרה ונאסרה וחזרה והותרה כלומר שכשנאסרה נאסרה איסור גמור וכשהותרה דהיינו בשעת נישואין לא הותרה לגמרי שעכשיו אין אני קורא בה יבמה יבוא עלי', והא תלמוד נשא נכרית ונשא אחות אשה ומתה אסירה לדברי האומר שנשואין הראשונים מפילין. ולכאורה הביאור בדבריו הק' הוא, שמוכיח דאפי' לר״א דסובר דנישואין הראשונים מפילין מ״מ לא הוי זה חשוב יבמה שהותרה דלא חשיב אפי' אליבי' דר״א הותרה אלא שעת מיתה שהיא עיקר הנפילה, אבל הא דנישואין הראשונים מפילין לא הוי היתר הנפילה משום דלא הוי נפילה ממש, דאס״ד דהוי היתר נפילה וא״כ אם נשא נכרית ואח״כ נשא אחות אשה לא היתה נעשית צרה ואפי' אליבא דר״א דאי משום דנאמר דע״י הנשואין הראשונים נפלה יחד עמה א"כ כיון דנשא נכרית תחלה ואח״כ נשא הערוה הרי כבר הותרה הצרה ואין צרה לאחר מיתה דאינה עתה שוב צרה עמה יחד בבית מכיון שנפלה מכבר מכח שעה ראשונה של נישואין.
<h3>ד)</h3>
<b>ומה</b> שהוכיח הרמב״ן מזה שמתה הערוה מחיים משום דאם לא מתה ונפלו בשעת מיתה יחד, אז יש לומר דלא מקרי צרה לאחר נפילה אף אם נאמר שכבר הותרה הצרה מכח שעה ראשונה של נישואין משום דאם בשעת מיתה שהיא עיקר הנפילה הצרה היא יחד עם הערוה לא אזלי' בזה בתר נישואין הראשונים מפילין וע״כ נאסרה הצרה, ע״כ הוכיח מאם מתה הערוה מחיים דאז ממ״נ עיקר מה שאוסרתה הוא ע״י שנישואין הראשונים מפילין אותה וא״כ הא כבר הומרה ע'י שהיא נשואה מקודם ובע״כ דאפי' לר״א לא חשיב הותרה אלא שעת מיתה דהוא עיקר הנפילה אבל הדין דנישואין הראשונים מפילין לא הוי היתר נפילה, ובע״כ דמה דמותרת במגרש את אשתו והחזירה הוא משום דקיי״ל דמיתה מפלת.
<b>ומבואר</b> מזה דהדין דאין צרה לאחר מיתה הוא דין משום הצרה דמאחר שהותרה בנפילה שוב אינה וקוקה בבית אחד עם הערוה דע״י היתר הנפילה כבר יצאה מן הבית דאם נאמר דהדין אין צרה לאחר מיתה הוא דין בהערוה משום דלאחר נפילה חל רק הדין ערוה שלא במקום מצוה דהוא מגזה״כ דלקחת ודין ערוה זו אינו פוטר הצרה א״כ אין ראי' של הרמב״ן ראי', דאף אם נאמר דע״י הנישואין הראשונים מפילין חשוב יבמה שהותרה מ״מ מה שייך הכא אין צרה לאחר מיתה דהא ודאי דלר״א דע״י דנישואין הראשונים מפילין חל דין ערוה דבמקום מצוה שהוא מקרא דעלי' ולצרור ושפיר פוטר הצרה, ומוכח מזה שהדין אין צרה לאחר מיתה הוא דין משום הצרה דאף דחל על הערוה דין ערוה דבמקום מצוה שהוא מגזה״כ דעלי' ולצרור מ״מ אינה פוטרת הצרה דע״י היתר הנפילה בהצרה שוב אינה זקוקה בבית אחד עם הערוה דע״י היתר הנפילה כבר יצאה הצרה מן הבית.
<h3>ה)</h3>
<b>וזהו</b> ביאור דברי הירושלמי, א״ר יודן אילו ביקש לבעול את הצרה עד שלא כנס שמא אינו מותר בה, בתחלה הוא מותר בה, ולבסוף הוא אסור בה, אם אתה אומר כן נמצאת אתה עושה צרה לאחר מיתה, ונראה כמו שכתבנו דלאחר היתר הנפילה אינה עמה שוב בבית וכמו שנתבאר.
<b>והנה</b> בסוגי' דף ל': דג' אחין ב' נשואין ב' אחיות ואחד נשוי נכרית כתב רש״י ד״ה זו - אליבא דרבא דאם מת הנשוי נכרית ואח״כ מת א' מבעלי אחיות ואפי' לא כנס נמי אסורה על הב', ומפרשים רבותינו הראשונים דלהכי אסורה הנכרית לאחר מיתת א' מבעלי אחיות אעפ״י שמחיים מותרת לכל אחד, וכתב הרמב״ן ב' סברות, א' דדוקא כשהוא חי דאז ע״י היבום שמיבמה נתבררה שמעולם לא הוזקקה להשני מבעלי האחיות, אבל אם מת א' מבעלי אחיות א״א להתברר דאמרי' אילו הי' קיים הי' מיבמה, וע״כ א״י לגלות דנפלה לו מן הנשוי נכרית ולא מזיקתו של האחיות וע״כ אוסרת זיקתו על האח השני. ב', דעיקר חלות דין צרת ערוה הוא ע״י הנפילה דהנפילה עושה את הצרה שתהי' בבית, וע״כ כ״ז שהערוה היא תחת בעלה ולא היתה נפילת הערוה עדיין לא נעשית צרה עמה, וע״כ מותרת לבעל האחיות אבל לאחר שמת הבעל אחיות שכבר נפלה הערוה אז נעשית צרה עמה וע״כ נאסרה הצרה על השני וע״ז הקשו רבותינו שם על ב' הסברות, דאי משום שעשו מיתה לא תוכל להתברר עוד, הרי קשה דאיך אפשר להיות שתהי' זיקתו לאחר מיתה גדולה מן מחיים, יציבא בארעא וגיורא בשמי שמיא, ועל הסברא הב' הקשו, הח אין צרה לאחר מיתה, ביאור הרברים דאיך תיאסר ע״י נפילה השני' מדין צרת ערוה לענין שלא תפול לפניו מן הראשון, הא מכיון שכבר נפלה איך תחזור ותיאסר ע״י נפילה השני' הא מכיון שהותרה בנפילה דהא נפילתה היתה בלא ערוה איך תחזור ותיאסר הערוה אותה על הנפילה הראשונה, הא אינה עתה עמה בבית.
<b>ולפי</b> מה שכתבנו בביאור דאין צרה לאחר מיתה דהוא דין בהצרה, דמאחר שהותרה הצרה בנפילה כבר יצאה מן הבית, ע״כ נראה דבעי' שיהי' דין הערוה חל רגע אחת מחיים, אבל אם מחיים לא הותרה ערוה אלא תיכף אחר המיתה נעשית ערוה אף שלא הותרה הערוה מעולם מ״מ הויא זה צרה לאחר מיתה דהא כבר נעשה בהצרה היתר הנפילה, וראי' לזה מדברי ב״ש בדף י״ג. בנשא מת ואח״כ נשא חי דמתיר הצרה, וביארו הראשונים דהערוה אסורה ע״י דין דאיסור אחות אשה מתלי תלי וקאי, וחל תיכף אחר מיתה והצרה מותרת דאין צרה לאחר מיתה, הרי דאף דתיכף אחר מיתה נעשית ערוה ולא הותרה מעולם מ״מ הוי זה צרה לאחר מיתה.
<h3>ו)</h3>
<b>ואולם</b> לענין הדין דהותרה ונאסרה בעי' דוקא שיחול ההיתר רגע אחת ואז מיקרי הותרה וראי' לזה מדפריך בר״פ ד' אחין ולוקמה בנפלו בבת אחת וכר' יוסי הגלילי, הרי דאז חשוב דין נאסרה אע״ג דהאיסור ערוה לא חל מחיים אלא עיקר הערוה חל ע״י דין דלאחר מיתה כשמתו בב״א ובכ״ז חשוב נאסרה בנפילה וחזינן דלענין הדין דהותרה ונאסרה בעינן דוקא שיחול ההיתר רגע אחת ואז מיקרי הותרה אבל אין להביא ראי' דבב' אחיות אליבי' דר״ש, כשנפלו בב״א דהדין הותרה צריך שיחול ההיתר רגע אחת, זה אינו דאפי' אם נאמר דלענין הותרה לא בעי' שיחול ההיתר רגע אחת בכ״ז לר״ש מיקרי נאסרה שעה אחת דיש לומר דשם חשוב ערוה ממש דהאיסור הוא ע״י דליכא היתר הנפילה מעולם ואוסר גם הצרות מ״מ אחיות זקוקות גם אליבי' דר״ש דהוא רק מדרבנן כמו שכ' בתוס' או לדידן דאפי' בחד יבם היא מדרבנן דאין זה אלא משום איסור אחות אשה הא זה נעשית האיסור ע״י דין דלאמר מיתה, ובכ"ז מבואר בגמרא דאמרינן בזה נאסרה עליו שעה אחת וא"כ מוכח מזה דלא מיקרי הותרה ונאסרה אלא אם חל ההיתר רגע אחת.
<h2>סימן טו</h2>
<b>בענין מפי כתבם</b>
<b>בגמ'</b> דף לא: אי לא דכירי זימנין דחזו מכתבא ואתו ומסהדי ורחמנא אמר מפיהם ולא מפי כתבם והקשו בתוס' הא הוי עדות בשטר ותי' וז"ל ואר"י דה"נ אם היו מעידים שכך כתוב בשטר שפיר עבדי דהרי הם כאילו מעידים ראינו שנתקבל בבי"ד דעדים החתומים על השטר נעשה כמו שנחקרה עדותן בב"ד אבל חיישינן שמא לא יעידו שכך ראו בשטר אלא שמא יעידו על המעשה עצמו כאלו הם זוכרים והן אינן זוכרין אלא ע"פ הכתב עכ"ל, והנה שמעתי בשם מו"ר זיע"א שהקשה בתי' התוס' דהא בגמ' אמרינן דזמנין דמשתלי ומסהדי ורחמנא אמר מפיהם ולא מפ"כ והא לא שייך שיהי' שוב חייל על השטר פסול דמפ"כ, אלא דהם שקר אומרים, שאומרים שיודעין המעשה ובאמת אינן יודעין אלא מפי השטר וא"כ לא הוי הפסול דמפ"כ אלא דפסול ע"י דהוא עדות שקר ולא הי' להגמ' לומר דהוא פסול מדין דמפ"כ.
<b>והנה</b> בלמודי בהשעורים עזרני הש"י לתרץ, ואח"כ שמעתי כי נתכוונתי אל דברי מו"ר זיע"א, והוא, דהנה מדברי הגמ' מבואר דדין זה דאם אינן זוכרין העדות נלמד מקרא דמפ"כ וקשה למ"ל ללמוד פסול זה מגזה"כ דמפ"כ הא בלא"ה הרי פסול דהוי עמפ"ע דידיעתם הוי מפי הכתב, ובע"כ צ"ל דלגבי' העדים עצמן שראו המעשה ל"ש פסול דעמפ"ע דהוי כמו עדי המעשה דמצטרפת אל ראייתם דמעיקרא והוו עדי המעשה ול"ש בהו פסולא דעמפ"ע, וע"כ הוצרך ע"ז הגזה"כ דמפ"כ ופסולין משום דאינן זוכרין המעשה והוו מפ"כ, והנה כ"ז אי לא הי' הגזה"כ דמפ"כ, אבל עתה דאיכא גזה"כ דמפ"כ אלא דבשטר ליכא פסולא דמפ"כ א"כ חל עלינו לדעת אם גם עתה מכיון דבשטר ליכא הך פסולא דמפ"כ א"כ לגבי העדים עצמן הוו שוב עדי המעשה דמצטרפת אל ראייתן דמעיקרא, או לא דכיון דזכינו ע"י הגזה"כ דמפ"כ דפסולין א"כ אפי' העדים עצמן בעדות שבשטר נמי לא יחשבו לעולם עדי המעשה דהא כל עיקר הכשרם להעיד הוא מפני דהמה מעידים על חקירת העדות וע"כ להעיד על חקירת העדות ל"ש להחשיבם לעדי המעשה ע"י שהמה ראו בתחלה דהא אל העדות של עדות הנחקרת הוו רק כמו אנשים אחרים. והוספת הסבר זה נודעתי שמו"ר קדוש ישראל זיע"א אמר כן ונראה דעתה דאיכא גזה"כ דמפי כתבם אפילו העדים עצמן בעדות שבשטר לא יחשבו לעדי המעשה וע"כ באמת הוו עמפ"ע ומה שלא נפסלים שאומרים ראינו עדות שנחקרה בב"ד משום עמפ"ע הוא מטעם אחר דביאור פסול דעמפ"ע הוא כמו שאמר מו"ר קדוש ישראל זיע"א דעדים הוי או עדי ראיה או עדי ידיעה וע"כ פסול עמפ"ע דאינם עדי המעשה, ועוד דכ"ז דהוי עמפ"ע איכא עוד פסול דהא הראשון לא העיד בב"ד וכ"ז שלא הגיד בב"ד לא מהמני והכא הא ליכא לא פסול דאינם עדי המעשה דע"י ראיתם עדים שנחקרו הוי גופא מעשה כדתנן כ"מ שיעמדו שנים ויאמרו נגמ"ד בב"ד של פלוני הר"ז יהרגו וגם הראשונים העידו בב"ד דעדים החתומים על השטר נעשה כמו שנחקרו בב"ד.
<b>והנה</b> יש להבין בביאור הך דין דאמרינן דעדים המעידים על עדות שנחקרו דראית עדות נחקרת הוי מעשה האם נאמר דראית עדות נחקרת הוי כמו ראי' הודאה או הלואה, או לא דמה דחשובה עדות נחקרת הוא ע"י דהוי כמו שהעדים הראשונים המה לפנינו ע"י דהאחרונים מעידים שנתקבלה עדותן בב"ד ולכן הוו גם עדי המעשה דהמה רק עדים על חקירת העדות הראשונים והמעשה ידעינן מעדות הראשונים. והנה מהא דחזי' דגם בדיני נפשות כשרים וכמו דתנן כל מקום שיעמדו שנים ויאמר נגמר דינו בב"ד של פלוני, מבואר מזה דהמעשה אנן דנין ע"י הראשונים והמה רק עדים בזה שאנו רואין על ידם את הראשונים, וכן מבואר בדברי הרא"ש דעדים המעידים דראו עדים שנחקרו הוי כעדי קיום בעלמא, הרי דעיקר מה שנחשבת עדות במה שראו עדות נחקרת הוא ע"י מה שמעידים על הראשונים וממילא יכולין אנו לדון ע"פ העדים הראשונים וע"כ נראה דזה דוקא כשיעידו שראו כן כתוב בשטר, אבל אם יעידו שזוכרין את המעשה דמאחר שאין העדות הראשונים לפנינו אז הא אין עדותן אלא בהמעשה עצמה וזה הא הוי עד מפ"ע, דמכיון דע"י הגזה"כ ידעינן דאינו יכול להצטרף אל המעשה דהא פסלו הכתוב מגזה"כ מפיהם ולא מפ"כ דכל עיקר הכשרם הוא אפי' אם העידו בשטר ע"י דנעשה כמו שנחקרה עדותן בב"ד והוי כמו שהעדים הראשונים המה לפנינו ע"י האחרונים דמעידים דנתקבלה עדותן בב"ד א"כ הרי עתה דמעידים שזוכרים את המעשה הרי אין העדים הראשונים לפנינו מה שמעידים על המעשה עצמה הוי עדות עמפ"ע וכ"ז היינו ע"י הגזה"כ דמפיהם ולא מפ"כ אבל כ"ז דלא הוי הגזה"כ דמפ"כ הי' מצטרפין אל ראייתן דמעיקרא כנ"ל והוין עדי המעשה, וזהו ביאור דברי הגמ' ביבמות דחיישי' שמא משתלי ומסהדי ופסולין דרחמנא אמר מפיהם ולא מפ"כ ואינם אלא עמפ"ע, וב"ה שכונתי בזה לדברי מו"ר זיע"א, ובזה מובנים דברי הרמב"ם בפ"ח מה' עדות ה"ה וז"ל אחד הכותב עדותו הע"ש או שנמצא כתוב אצלו בפנקסו פלוני העדי אותי עלי' ביום פלוני בכך וכך אם זכר או הזכירוהו אחרים ונזכר מעידם ואם לאו אסור להעיד שאין זה דומה אלא למי שאמר לו אדם נאמן פלוני יש לו אצל פלוני כך וכך והעיד הוא שיש לזה אצל זה והוא אינו יודע מן הדבר כלום אלא מפי האחר ושמע והעיד ותמה החמדת שלמה במס' יבמות עלי' דכתב פסול דעמפ"ע ולא כתב פסול דמפ"כ, ובזה יתישב דזהו בכדי לכלול גם עדותו שבשטר דאע"ג דנחקרה ב"ד מ"מ אסור להעיד כשאינו מביאו לב"ד כ"ז שאינו מעיד על חקירת השטר, ולפי שיטת הרמב"ם דבאינו נזכר גם במביאו לב"ד ע"י הפה שאסר נפסל וע"כ חלק ב"ב אופנים, בדברי' בה' ד' דמיירי במביאו לב"ד כתב פסול דמפ"כ, ובה' ה' כתב דאם אינו מוציאו לב"ד אז אפי' מיפלטינן מפסולא דמפ"כ מ"מ יהי' פסול ע"י דין עמפ"ע ונ"מ יהי' לשטר קנין כמו בגמ' יבמות להעיד ממנו על הגירושין דודאי בזה אמרי' דנחקרה בב"ד כמו שמתרץ מו"ר קדוש ישראל זיע"א דבשטר קנין מודה הרמב"ם דאמרינן כמו שנחקרה בב"ד וכמו שמתרץ הנתיבות ג"כ הכי ומ"מ כשאינו מעיד שכך כתוב בשטר הוי פסול משום דהוי עפמ"ע.
<h2>סימן טז</h2>
<b>בענין תיגלי מילתא למפרע לא אמרינן</b>
<h3>א)</h3>
<b>בדף</b> ל"ה: פליגי ר' יוחנן ור"ל אי חליצת מעוברת שמה חליצה וביאת מעוברת שמה ביאה או לא. במאי קמפלגי אב"א קרא אב"א סברא, אב"א קרא דר"י דריש ובן אין לו והא ל"ל, ור"ל דריש בן אין לו עיין עליו אב"א סברא ר' יוחנן סבר אם יכול אלי' ויאמר דהא דמיעברא אפולי מפלה אטו לאו בת חליצה ויבום היא השתא נמי תגלי מלתא למפרע ור"ל סבר תגלי מלתא למפרע לא אמרי' ועיין במל"מ פ"ו מה' גרושין שמבאר דיש בזה מחלוקת הראשונים בביאור מה דלא אמרי' תגלי מלתא למפרע. דשי' הרשב"א היא דגם אי משום סברא לא הוי יבום וחליצה, ג"כ הטעם הוא דהוי חסרון זיקה לענין קנין יבום וחליצה משום דיש צד ספק בן, דאף אם עומד בתחלה שתפיל את העובר מ"מ עתה הוא ראוי להתקיים. וע"כ הוי חסרון בקנין החליצה והיבום, ולמד מזה הרשב"א לענין גט ג"כ דאם קדש אחד אשה מעכשיו ולאחר ל' יום אינו יכול לגרשה בתוך ל' יום דהא עתה בספק הוא אי הוי בעל. מדקיי"ל דביאת וחליצה מעוברת ל"ש חליצה ויבום הרי דלא אמרי' תגלי מלתא למפרע לענין שתהי' בת חליצה ויבום. וה"נ גבי גט. וכמו שכתבו התוס' דאע"ג דלקמן דף מ"ב, אמרי' שפיר אגלאי מלתא למפרע כיון שאם יבא אלי' ויאמר וכו', היינו משום דשם הוי הספק רק לנו ע"י שאין אנו יודעין עתה ובזה גם לר"ל לא הוי חסרון בהזיקה ולאו בת חליצה ויבום היא, אבל הכא דאלי' צריך לגלות העתידות זה הוי חסרון בהזיקה ולאו בת חליצה ויבום היא לר"ל, ושי' הריטב"א והנמ"י הוא דלא הוי דין דלא נימא המלמ"פ אלא דליכא הכא אגלמלמ"פ דשמא היה עומד להולד וע"י סבה הפילה ולפי"ז גבי גט יכול לגרשה. עיי"ש במל"מ, והנה לכאורה צריך הבנה בדברי הרשב"א מ"ש בין גט למו"מ דודאי אם א' יקנה שדה במעכשיו ולאחר ל' יום יכול להקנותה בנתים ואין זה בכלל דבשלבל"ע ומ"ש גט וחליצה דא"י לגרש באופן שיש ספק בקנינו, והביאור הוא דגבי מו"מ ליכא דין מסוים בדין מקנה שיהי' בר הקנאה, דביחוד בר הקנאה הוא אם יש לו דיני בעלים בזכות החפץ ומהני בממ"נ, משא"כ גבי גט דלא מהני מה שיש לו זכות בקנינה של האישות, אלא דיש דין מסוים שיהא לו דין מתיר ומגרש וע"כ אם הוא בספק אם יכול לגרשה לא מהני דממ"נ או דלא בעי גט או דהוי מגרש, דאין זה מגרש, וכמו דהוא בחליצה דלא הויא בת חליצה ויבום ע"י הממ"נ, דכיון דבשעתו הוא בספק אינה חלה הזיקה לענין קניני יבום וחליצה ה"נ הכא הוי חסרון בדין בעל ומגרש דכיון דהוא בספק לא חל הדין מסוים דבעי' שיהא לו דין מתיר ומגרש.
<h3>ב)</h3>
<b>והנה</b> בסברת הרשב"א לפי הבנת המל"מ הוא, דהוי כמו כתב לאשה דעלמא דאינו גט ומבואר ברמב"ם הטעם דכותב גט לאשה דעלמא אינו גט הוא משום דלאו בת גרושין היא, ע"כ הוי כמו שנכתב שלא לשמה, הרי דכל זמן דאין לו בה אישות לאו בת גרושין היא ומהאי טעמא א"י לכתוב נמי הגט, והסבר הדבר, דכמו שאמר מו"ר זיע"א דדין לשמה דגבי גט לא דמי לשארי דיני לשמה כמו ס"ת, דגבי ס"ת הסופר עושה הלשמה, אבל גבי גט דוקא ע"י ציווי הבעל חל הלשמה, או ע"י דהוא יש לו כח לגרש ע"כ מעכבת דעתו בענין לשמה או ע"י דהוא עושה חלות קנין בהכתיבה כמו דין דעת המתחייב ממש, וע"כ תלוי דוקא דאם יש לו דין בעל ומגרש עי"ז נעשה חלות הגט, ואם לא הוי בר גרושין אז אין זה דעת בעל ומעשה בעל ואין זה לשמה. <b>והכי</b> נמי נראה דגם לענין דעת המתחייב גבי שטר ג"כ בעינן דעת מקנה ובעי' שיהי' הוא בר הקנאה, ואי לא מצי לעשות שטרא, ונמצא דע"י דאינה בת גרושין גם הכתיבה א"י לעשות לשמה, וסברת הרשב"א דכ"ז שהוא בעל רק בספק דתלוי באם יתקיים התנאי וע"כ הוי דינו כמו בחליצת מעוברת דלא אמרי' אגלאי מילתא למפרע בספק שצריך לידע העתידות והוי חסרון בהזיקה ה"נ הכא כיון דהוא עתה בספק ע"כ אינה בת גרושין עתה, והוי כמו אשה דעלמא, וממילא א"י גם לכתוב הגט דהוי שלא לשמה ואינו דומה לענין מו"מ דאם קנה שדה על תנאי דמעכשיו ולאחר ל' יום דשפיר הוי שם בר הקנאה דלא דמי לגרושין דשם לא צריך לדין אגלי מילתא למפרע דגם אם הוא ספק בעלים אינו חסרון בדין יד הקנאה, דמוכר כל זכות שבא לידו, משא"כ גבי גרושין ל"ש לומר דמגרש כ"ז מה שיש לו, דבעי' שיהי' לו כח בגרושין גופא, משום דבגרושין בעי' דין מסוים שיהי' לו דין מתיר ומגרש, וכיון דלא אמרי' אגלאי מילתא למפרע והוי בספק, הוי חסרון בדין בעל דלא חל הדין מסוים שיהי' לו בהמעשה דין מתיר, ועיין בנה"מ סי' קצ"ז דחולק על המל"מ וסובר דגם בגט יכול לגרש ולא הוי כמו אשה דעלמא. <b>נמצא</b> דלדברי הרשב"א לפי הבנת המל"מ היכא דהוא בספק אי הוי בעל אי הויא בת גרושין תלוי בדין דר"ל, דאם היינו אומרים תגלי מילתא למפרע אז היא בת גרושין עתה ולפי דקיי"ל דלא אמרי' תגלי מילתא למפרע ע"כ לא הויא בת גרושין.
<h3>ג)</h3>
<b>והנה</b> מה שכתב רבנו הגאון רא"ע זיע"א במהדו"ת דלמ"ד דאדם מקנה דשלבל"ע חשיבה בת גרושין דיכול לכתב הגט משום דהויא בת גרושין דהרי יכול ליתן הגט עתה לכשתתקדש, ביאור הדבר, דאע"ג דעתה לאו בת גרושין היא מ"מ חשיבא בת גרושין לענין דהוי הוא בעל והוי לשמה, דנהי דעתה אינה בת גרושין מ"מ הוי חשוב מגרש ע"י שיכול לגרשה על לאחר זמן ואולם הכא לר' יוחנן דאמרי' תגלי מילתא למפרע ודאי הביאור הוא דהויא ממש בת גרושין עתה ע"י הדין דתגלי מילתא למפרע ולא רק לענין דהוא חשוב בעל ע"י דתגלי מילתא למפרע, אלא דהוי בה לעולם והגרושין שהוא מגרשה עתה הוי גרושין על ידי דהיא אשתו ולא אשה דעלמא, וראיה לזה דדין דתגלי מילתא למפרע אינו רק דין לענין שיחשב בעל, אלא דהוי בת גרושין עתה שחשובה אשתו, מדמהני לענין חליצה, ובחליצה ל"ש שתועיל על אחר זמן, אלא דבעי' דתחול עתה ובע"כ דמיקרי דחל עתה ע"י תגלי מילתא למפרע, וזה סובר המל"מ דלא הוי חסרון בהכריתות משום דהוי כמו תנאי בהכריתות כמו שכתב האבני מילואים, דלדידי' לא הוי הטעם משום דהוי כאשה דעלמא, אלא משום דהוי תנאי בהגרושין, אבל המל"מ סובר דלא הוי חסרון בהכריתות כיון דלא עשה שום תנאים בהגט, אלא דעצם הקידושין הויין מסופקים, ע"כ אין זה חסרון בהכריתות.
<h2>סימן יז</h2>
<b>במחלוקת הראשונים בעכו"ם ועבד הבא על בת ישראל אי כשר הולד לכהונה</b>
<b>הראב"ד</b> בס' הזכות בדף מ"ד: וז"ל עוד יש לי ראי' לדברי הראשונים שהולד פגום לכהונה מדאמר שמואל לקמן יוד כהנים עומדים ופירש אחד מהם ובעל הולד שתוקי ומפרשינן לה שמשתקין אותו מדין כהונה משום דבעי' זרעו מיוחס אחריו וליכא ורבי יוחנן נמי הכי סי" כדאיתא ככתובות פ״ק אבל בעדות אשה ובתה דברי הכל הולד שתוקי וקא מפרש ר' יוחנן שתוקי וכשר וכדשמואל אלמא אע״ג דכשר לקהל לכהונה מיהא פגום משום דאינו מתייחס אחר אביו ותו לא מידי ע״כ דברי הרב עכ״ל, וחזינן דהראב״ד חולק על הרי״ף דסובר דעכו״ם ועבד הבא על בת ישראל הולד כשר לכהונה משום דלאו בר יחוס הוא וע״כ לא מצי לפגום את הולד בביאתו, אולם הראב״ד חולק וסובר דעכו״ם ועבד הבא על בת ישראל הולד פגום לכהונה, דנהי דאינו יכול לפגום את הולד בביאתו ע״י דלאו בר יחס הוא, בכ״ז הוי הולד פגום דילפי' מגזה״כ דבעי' זרעו מיוחס אחריו דזהו גופא פסול דידיה ע״י דבעי' זרעו מיוחס אחריו והוא אין לו יחס.
<b>ומביא</b> הראב״ד ראי' דעכו״ם ועבד פוסל מדאורייתא את הולד ע״י דאין זרעו מיוחס אחריו מדברי שמואל, מדחזינן דבי' כהנים עומדים ופירש אחד מהם ובעל דחכמים הורידו את הולד מע״ג המזבח משום דין דבעי' זרעו מיוחס אחריו והרמב״ן השיג על הראב״ד דהדין דעשרה כהנים עומדים ופירש אחד מהם ובעל דהוי שתוקי, אינו שתוקי מדין כהונה דודאי בתו נשאת לכהונה אלא דמשתיקין אותו מדין עבודת המזבח, ונראה בביאור דברי הראב"ד, דהראב"ד סובר דאה"נ דהך דינא דשמואל הוא רק לענין שמורידין אותו מע״ג המזבח ולא מדין כהונה, ואולם סובר הראב״ד דמדשמואל חזינן דיש דינא דאורייתא ג״כ דבעי' זרעו מיוחס אחריו לענין כהונה והוא דגלי קרא דוהיתה לו ולזרעו אחריו דבעי' זרעו מיוחס אחריו, ואם עכו״ם ועבד באו על בת ישראל מכיון דאין לו יחס פסול לכהונה ומזה הגזה״כ גזרו חכמים דאם עשרה כהנים עומדים ופי' אחד מהם ובעל דלכה״פ מורידין אותו מע״ג המזבח ואם לא הי' דין דאורייתא לענין פסול לכהונה אז לא היו חכמים גוזרין הך דינא דעשרה כהנים עומדים אפי' לגבי המזבח, ובע״כ דיש דין דבעי' מדאורייתא זרעו מיוחס אחריו, והוא דבא הגזה״כ לעשות את הולד לפגום ע״י דין דזרעו מיוחס אחריו, ומשו״ה עכו"ם ועבד שבא על בת ישראל אף דאין לו יחס לפגום בביאתו את הולד, בכ״ז באה התורה בגזה״כ דדין זרעו מיוחס אחריו הוא פסול כהונה דגלי קרא בזה דאם אינו מתייחס אחר האב אינו כשר לכהונה.
<b>ונמצא</b> דאין הפסול הזה כשאר דיני פגימות דפוגמין בביאתן, אלא דהכא מעיקר פגימות הוא, דבעי' זרעו מיוחס אחריו, ומשום זה גזרו רבנן גם בעשרה כהנים עומדים ופירש אחד מהם ובעל דהולד מורידין אותו לכה״פ מע"ג המזבח, ואם לא הי' הדין מן התורה לענין כהונה לא היו החכמים גוזרין הך דינא דזרעו מיוחס אחריו.
<b>והנה</b> מסתייע הראב״ד עוד דר״י דסובר דלדברי המכשיר בה מכשיר בבתה נמי ס״ל כשמואל, ולענ״ד נראה מדבריו הק' דהוא מפרש דברי הגמ' מה דקאמר לא שתוקי וכשר, הביאור הוא דכשר לקהל ושתוקי מדין כהונה וכעין דעת הרמב״ם לסובר דאפילו מאן דמכשיר בה מכשיר בבתה לאו על דין כהונה אלא דלתכשר לקהל, ועיין בש״ש ש״ב פי״ח. וכן מפרש גם הראב"ד דהא דמכשיר בבתה הוא דוקא לקהל אבל לכהונה היא פסולה משום דבעי' זרעו מיוחס אחריו, ע״כ אף דמדין התורה יש להכשירה ע״י חזקת האם דאינה מן העבד וכשרה אף לכהונה אולם מדרבנן ע״י דיש פסול דאין זרעו מיוחס אחריו ע״כ החמירו חכמים דבעי' עדות המכשירה מכיון דיש כאן ספק, דנהי דמכשירים ע״י חזקת האב לבוא לקהל, אבל לכהונה לא מהני החזקה וברי דידה משום דהחמירו דע״י הספק שנולד בו אין זה זרעו מיוחס אחריו, ואף דגבי עשרה כהנים עומדים ופירש אחד מהם ובעל הולד כשר לכהונה אלא דמשתקין אותו מן המזבח מ״מ הכי גרע טפי ע״י דיש כאן ספק, ונמצא דשאני דין זה דעדות אשה בבתה מדין דשמואל, דדין דשמואל הוא רק לענין מזבח, ודין דעדות אשה בבתה הוא לענין פסול כהונה, אולם כולם עיקרם ע״י דין דאורייתא דבעי' זרעו מיוחס אחריו.
<h2>סימן יח</h2>
<b>בענין מילה בעכו"ם שהיא פסולה</b>
<h3>א)</h3>
<b>הנה</b> במס' ע"ז דף כ״ז איתמר מנין למילה בעכו״ם שהיא פסולה דרו בר פפא משמי' דרב אמר ואתה את בריתי תשמור ור' יוחנן המול ימול מאי בינייהו ערבי מהול וגבעוני מהול איכא בינייהו מאן דאמר המול ימול איכא ומ״ד את בריתי תשמור ליכא ולמ״ד המול ימול איכא והתנן קונם שאני נהנה מן הערלים מותר בערלי ישראל ואסור במולי עכו״ם אלמא אע״ג דמהילו כמאן דלא מהילי דמו אלא איכא בינייהו ישראל שמתו אחיו מחמת מילה ולא מלוהו למ״ד ואתה את בריתי תשמור איכא למ"ד המול ימול ליכא ולמ"ד המול ימול ליכא והתנן קונם שאני נהנה ממולים אסור בערלי ישראל ומותר במולי עכו״ם אלמא אע״ג דלא מהילי כמאן דמהילי דמי אלא איכא בינייהו אשה למ"ד ואתה את בריתי תשמור ליכא דאשה לאו בת מילה היא ולמ"ד המול ימול איכא דאשה כמאן דמהילא דמיא וכו' עכ״ל.
<b>וביאור</b> דברי הגמ' דאשה כמאן דמהילא דמיא ביאר מו"ר זיע"א דבישראל אינו חל דין ערלות כי אם ע"י שמחויב למול אבל כשאינו מחויב למול חל על גוף ישראל דין מהול דהרי חזינן דבישראל שמתו אחיו מחמת מילה אע״ג דלא מהול כמאן דמהיל דמי הרי דבגוף ישראל כשאינו מחוייב במילה חל דין מהול על גופו ואע"ג דהוי ערלות לענין שאסור באכילת תרומה וקדשים לשי' רש״י ריש פ' הערל מ״מ דין מהול יש לו ע״י שמה שאינו מוהל עצמו הוא משום דין אונס אבל בעכו״ם חל דין ערלות אף בלא דין חיוב מילה אלא דדין עכו"ם הוי דין ערלות וע״כ אשה אע"ג דלא מהילא כמאן דמהילא דמיא משום דזה שאינה מחויבת במילה אינו דין פטור אלא דלא שייכא במילה ולהכי חל עליה דין מהילא אבל בדין הטפת דם ברית מה שאינה בדין הטפת דם ברית לאו משום שאינה שייכא בדין הטפת ד״ב אלא דהוי פטור בדין הטפת דם ברית וע״כ שפיר קאמר בגמ' דבאשה ואתה את בריתי תשמור ליכא משום דלאו בת מילה היא פי' משום דמה דאשה אינה בדין הטפת דם ברית לאו משום דאינה שייכא בדין הטפת דם ברית אלא דהוי פטור בדין הטפת דם ברית אבל למ״ד המול ימול איכא דאשה כמאן דמהילא דמיא משום דזה שאינה מחויבת במילה אינו דין פטור אלא דלא שייכא במילה ולהכי חל עליה דין מהילה .
<h3>ב)</h3>
<b>והנה</b> נראה לענ״ד דמה דקאמר הגמ' ערל שמתו אחיו מחמת מילה א״ב והוי ס"ד דבכלל ואתה את בריתי תשמור איכא ובדין המול ימול ליכא עד דפריך בגמ' והא ישראל שמתו אחיו מחמת מילה אע״ג דלא מהיל כמאן דמהיל דמי נראה דהביאור הוא דמה דפשוט להגמ' דישראל ערל שמתו אחיו מחמת מילה הוי בדין הטפת דם ברית הטעם הוא משום דלענין הדין דהטפת דם ברית לא צריך הקיום של המילה שיחול עליו דין מהול אלא רק ע״י דמחויב עתה למול לכשיבריא זהו עושה דהוי בר ברית ונראה דלפי הס״ד דישראל ערל שמתו אחיו מחמת מילה לאו כמהול דמי מ״מ הוי בכלל בר ברית ע״י החיוב שעליו ואף שאינו כמהול ע״כ בתינוק בתוך שמונה ג״כ חשיב בר ברית מקרא ואתה את בריתי תשמור ע"י שמחויב הוא למול לאחר ח' אף שאינו כמהול, ואולם לפי המסקנא דישראל ערל שמתו אחיו מחמת מילה יש לו דין מהול ע״כ גם תינוק תוך ח' יש לו דין מהול ואף אם נאמר דערלה שלא בזמנה הוי ערלות לענין תרומה וקדשים מ״מ הוי כמהול לענין הדין דהוי בכלל המול ימול וכמו כמבואר דבישראל ערל שמתו אחיו מחמת מילה אף דהוי ערל לענין אכילה תרומה וקדשים לשי' רש״י ריש פ' הערל.
<h2>סימן יט</h2>
<b>בענין דברי התוס' רישׁ פ' אלמנה לכ״ג שכתבו דלא מהני דין קנין פירות כקה״ג דמי לענין להאכיל בתרומה</b>
<h3>א)</h3>
<b>בריש</b> פרק אלמנה לכנן גדול בתד"ה אלמנה, וז״ל, עבדי מלוג לא יאכלו אפי' למ״ד קנין פירות כקה"ג דמי, לא חשיב בכהי קנין כספו, כיון שאין הגוף שלו, כמו שאין יוצאין בשן ועין לאיש אפי' למ״ד קנין פירות כקה״ג דמי וכו', וקצת יש להביא ראי' דבתרומה אזלינן בתר קנין הגוף דבריש פרק בתרא דכריתות (דף כ״ד:) אמר גבי המפקיר עבדו יצא לחירות דמעוכב ג"ש אוכל בתרומה אע״פ שאין לרב פירות אלא הגוף, ואפי' למ״ד קנין פירות כקה״ג דמי אתיא, עכ״ל, ובאבני מלואים שו״ת סי' י״ז ביאר דברי תוס' וז״ל, והנלע״ד הוא דבעבד כנעני יש לרבו שני קנינים הקנין האחד הוא קנין ממון שבו ר״ל שגופו קנוי' לרבו כשורו וחמורו, והקנין השני הוא קנין איסור, שבו מותר בשפחה כנענית ואינו חייב אלא במצוות שהנשים חייבות בו, ומש״ה המפקיר עבדו שיצא לחירות ותו לית לי' לרבי' שום קנין ממון גבי' שכבר זכה העבד בעצמו, מ״מ קנין איסור שבו לא פקע ע״י הפקר ועדיין מותר בשפחה ומש״ה אוכל עדיין בתרומה שזה תלוי בקנין איסור שבו ומעתה בין תבין את אשר לפניך דהמפקיר עבדו אוכל בתרומה אפי' למ״ד קנין פירות כקה״ג משום דטעמא דק״פ מבטל לקה״ג למ״ד ק״פ כקה״ג דמי, הוא משום דאין הגוף עומד אלא לפירות וכמ״ש רשב"ם פרק חזקת הבתים דף נ', וז״ל, ק״פ כקה״ג דמי כאילו קנה גופו ואותו שאין לו פירות אין קה״ג שיש לו בעבד כלום שאין הגיף עומד אלא לפירותיו והלכך הראשון קרוי אדון עכ״ל. וזה שיך בקנין ממון שבו שאין הגוף עומד אלא לפירותיו אכל קנין איסור שבו אינו עומד לפירות, הלכך אין ק״פ של זה מבטל אלא קה״ג של ממון חברו שהוא עומד לפירותיו, משא״כ קה״ג של איסור שבו לא בטיל לגבי ק״פ של זה דקנין איסור שבו אינו עומד לפירות וזה ברור, עכ״ל. ויעוי"ש שהאריך לענין זה, ותוכן דבריו דתרומה ושן ועין תלוי בקנין איסור של עבדות.
<h3>ב)</h3>
<b>והנה</b> נסביר הדברים בעזהש״י ע״פ יסוד אחד מדברי מו״ר קדוש ישראל זיע״א, שמחלק בין דין בעלים שצריך לענין שיהי' שייך לו תביעת הכפל ובין דין בעלים של תביעת קנס שלשים שקלים, דבדין בעלים לענין תביעת כפל א״ל דין בעלים רק בכדי שיהי' חשוב תובע על דין היזק של גניבה, וכמו בשארי נזקי ממון דליכא דין בעלים מסוים מגזה״כ, אלא דבעי' דין בעלים לענין שיהי' חשוב בר תביעה על ההיזק, משא״כ גבי דין שלשים שקלים מה דבעי' בעלים ואדון לא רק מדין שיהי' חשוב תובע על ההיזק, אלא דיש גזה״כ מסוים גבי שלשים שקלים דבעי' אדון של איסור ואמר מו״ר להוכיח, דהרי דין ל' שקלים אינו מדין היזק אלא דין כפר העבדים והוא חיוב התורה על הנגיחה, אלא דהתורה אמרה דינתן זאת להאדון, ובע"כ דעיקר מה דבעי' גבי ל' שקלים דין אדון הוא רק גזה״כ ודין מסוים שלא חל חיוב דל' שקלים אלא להאדון וע״י דין אדון וע״כ אמר דדין אדון דבעי' בל' שקלים בעי' אדון של איסור, היינו מי שיש לו קנין הנוף ממש מגזה״כ בדיני קנינו ושלו לכל דבר, ולא מהני לזה דין שלו לענין הקנס לחוד, אלא דוקא דין שלו וקנינו לכל דבר, יעו״ש. ונראה לענ״ד דדין אדון דבעי' בתרומה ושו״ע ובדין יום או יומים הוא מגזה״כ מסוים גבי תרומה ושו״ע ודין יום או יומים וע״כ בעי' אדון של איסור, היינו רק מי שים לו קנין הגוף ממש מגזה״כ בדיני קנינו ושלו לכל דבר, דכל הנך דינים תלוי בדין קנינו ושלו לכל דבר דהוא בעלים של איסור ולא מהני לזה דין שלו לענין פרט אחד כמו בתביעת כפל.
<h3>ג)</h3>
<b>והנה</b> הבאתי שני ראיות לדברי מו״ר קדוש ישראל זיע״א, ראי' א', ממה דלגבי כפל בקנוי לו פרה לכפילא דזוכה בכפל, לא מצינו שיהי' תלוי בדין ק״פ כקה״ג דמי, דודאי גם למ״ד לאו כקה״ג דמי ג״כ שייך הכפל למי שהוא בעלים בפרה לענין כפילא, וכן בשותפין שהגוף לאחד ופירות לאחד שייך הכפל מן הגוף לבעל הגוף ומן הפירות לבעל הפירות. ואולם בתרומה ושו״ע תולה בתוס' ר״פ אלמנה בדין קנין פירות כקה״ג, וכן בדין יום או יומים תולה הגמ' בב״ב דף נ'. במוכר עבדו ופסק עמו ע״מ שישמשנו ל' יום בדין קנין פירות כקה״ג, הרי להדיא דהנפקותא הוא, משום דבדין כפילא לא בעינן דין בעלים מסוים מגזה״כ, אלא דבעי' רק דין בעלים לענין שיהי' לו דין תביעת ההיזק של גניבה, ולהכי ע״י דין קנין פירות לחוד סגי שיהא הוא התובע לחייב את הכפל דהא קרינן בי' וגונב מבית האיש משא״כ דין תרומה ושו״ע ויום או יומים איכא דין בעלים מסוים מגזה״כ וע״כ תלוי בדין אדון של איסור היינו שיהא לו קנין הגוף ממש בדיני קנינו ושלו לכל דבר.
<b>עוד</b> ראי' נראה, מהא דחזינן דמהני דין גורם לממון כממון דמי לענין חיוב כפל לר״ש דס״ל דכממון דמי, ואולם לענין אכילת תרומה ויום או יומים ושו״ע לא מהני דין גורם לממון כממון דמי, כמו שנוכיח להלן מסוגיין דפליגי אמוראי בנכסי צאן ברזל אי במה דבאחריותן קאי מהני לענין שיהי' קנין כספו, הרי דלא מהני גורם לממון כממון דמי לענין אכילת תרומה, ורק דמ״ד דבאחריותן קאי מהני, הטעם הוא דעי״ז הוא ממש שלו וקנינו.
<h3>ד)</h3>
<b>ובזה</b> תירצתי לקושי' הקצוה״ח בסי' שהקשה על מה דפליגי תנאי גבי מוכר עבדו ופסק עמו ע״מ שישמשנו ל' יום אי ראשון ישנו בדין יום או יומים, או השני. והק' דלמה לא יהי' שייך להלוקח ע״י דהוי גורם לממון כממון דמי אליבי' דר״ש לשי' הבעה״מ דחמץ בפסח הוי גורם לממון ע״י דלאחר הפסח יהי' בר דמים, וה״נ יהי' חשוב גורם לממון גבי הלוקח ע״י דלאחר הל' יום יהי' הוא הבעלים, ולפי הנ״ל מתורץ שפיר, דנהי דאמרי' דכממון דמי, מ״מ לא יועיל זה דיהי' זה קנינו ושלו וכספו למנין יום או יומים דלא מהני דין גורם לממון רק לענין שיהי' בעלים ובר תביעה לענין דין תביעת נזקין, אבל היכא דאיכא דין בעלים מסוים מגזה״כ לא מהני הדין דגורם לממון כממון דמי שיהא אדון של איסור היינו שיחשב קנינו ושלו לכל דבר ודין יום או יומים תלוי בדין אדון של איסור היינו שיהא שלו לכ"ד, וע״כ לא מהני ע"ז דין גורם לממון כממון דמי.
<h3>ה)</h3>
<b>ועתה</b> נבוא לביאור קושית התוס' דהקשו דאמאי לא מהני דין ק״פ כקה״ג לענין אכילת תרומה דזה הרי חשיב שפיר קנינו ושלו לכ״ד ותירצו התוס' דגבי תרומה, תלוי בדין קנין איסור של עבדות כמו בשו״ע וע״כ ל"ש דיתבטל קנין הגוף של קנין איסור עבדות ע"י דק"פ כקה״ג דמי כמו שביאר דבריהם בספר אבני מלואים שהבאנו.
<h2>סימן כ</h2>
<h3>א)</h3>
<b>איתא</b> ביבמות דף סו המכנסת שום לבעלה היא אומרה כלי אני נוטלת והוא אומר דמים אני נותן הדין עם מי ר' אמי אמר הדין עמו רבי יהודה אמר הדין עמה משום שבח בית אביה ר' אמי אמר הדין עמה כיון דאמר מר אם מתו מתו לו אם הותירו הותירו לו הואיל וחייב באחריותן יאכלו אמר רב ספרא מי קתני והן שלו והן חייב באחריותן קתני ולעולם לאו דידי' נינהו וכל היכא דחייב באחריותן יאכלו בתרומה וכו' עיי״ש, נמצא דנחלקו ר' אמי ורב יהודה בשני דינים, א' אם גבי נכסי צאן ברזל של אשה הדין עמו לענין מכירה והקדש ומצי הבעל למכור ולהקדיש, או הדין עמה ואינו יכול הבעל למכור ולהקדיש, ב' אם דין האחריות לחוד מהני לענין שיהי' חשוב קנינו ושלו לכל דבר וע״כ מהני דין האחריות לחוד להאכיל בתרומה או לא דלא חשוב קנינו ושלו לכל דבר ע״י דין אחריות לחוד, וע"כ לא מצי להאכיל בתרומה ע״י דין אחריות לחוד, דלר' אמי שסובר דהדין עמו מדאכלי בתרומה מבואר דדוקא משום דהדין עמו הוא דמצי להאכיל בתרומה אבל משום דין האחריות לחוד לא מצי להאכיל בתרומה דדין האחריות לחוד לא מהני שיהי' חשוב שלו וקנינו לכל דבר, ולרב יהודה דהדין עמה אכלי בתרומה משום דין אחריות לחוד דדין אחריות לחוד מהני שיהי' חשוב שלו וקנינו לכל דבר.
<h3>ב)</h3>
<b>והנה</b> בביאור מה דמהני דין אחריות לרב יהודה להאכיל בתרומה מיין בריטב״א מה שכתב בזה, ונראה להסביר דבריו דאין לומר בביאור הדבר דרב יהודה ס״ל דבדין אכילת תרומה לא בעינן שיהי' אדון של איסור היינו שיה' קנינו ושלו לכל דבר אלא בעינן רק דין קנין כספו לחוד וכמו דמצאנו בכמה דינים כגון בתביעת נזקין וכפל ועיין בסי' יט וע״כ מהני בזה לרב יהודה גם מה דהוי באחריותו לחוד ואף שאינו קנינו ושלו לכל דבר, וכתב הריטב״א דאין לפרש כן דודאי בזה כו"ע מודו דדיןן קנין כספו דתרומה הוא דוקא אם הוא אדון של איסור היינו מה דהוי קנינו ושלו לכל דבר, אלא בע״כ דרב יהודה דסובר מהני דין אחריות לחוד להאכילו בתרומה סובר דע״י דין אחריות לחוד הד קנינו ושלו לכל דבר ור' אמי סובר דעל ידי האחריות לחוד לא חשיב שלו וקנינו רק אם יש לו דין לענין מכירה ואז הוי קנינו ושלו לכל דבר.
<h3>ג)</h3>
<b>והנה</b> צ״ע לר' אמי דסובר דהדין עסו ולא הוי קנינו ושלו ע״י דין אחריות לחוד רק אם יש לו דין לענין מכירה וקשה דהא מבואר בברייתא דכהן ששם פרה מישראל יאכילנה כרשיני תרומה ואף דאינו יכול למכור הפרה דהא צאן ברזל חוזר לאחר זמן להנותן, ומבואר דאף שאינו יכול למכור חשוב שלו וקנינו לכל דבר, ואולי י״ל דכמו ששמעתי מהגאון האמתי הצדיק ר' צבי דוב נ״י שליט״א גליקזאן דצאן ברזל חשוב שלו ממש לכל דבר והא דאינו יכול למכור אינו משום דחסר לו הדין לענין מכירה דבאמת מעיקר הוי שלו גם לענין מכירה והא דאינו יכול למכור הוי רק משום תנאי שנתן המקבל זכותים להנותן שיחזיר לו לאחר זמן משום דע״י דבאחריותו קאי הוי הוכחה דמעיקר הדין הוי של המקבל ממש גם לענין מכירה, וע״כ הא דאינו יכול למכור הוא רק משום תנאי וזכות מיד המקבל להנותן, והראה שהוא מפורש בתשובת מיימוני בה' משפטים השייכת לה' שלוחין ושותפין דה״מ אמת ואמינה, שכתב להדיא גביה עסקא דהפלגא מלוה חשוב שלו ממש לכל דבר, והא שאינו יכול ליקח בהו שיכרא הוא רק משום תנאי דלהכי קרי לי' עסקא דאינו יכול ליקח בהו שיכרא משום דמה דבאחריותו קאי הוי הוכחה דמעיקר הדין הוי של המקבל גם לענין ליקח בהו שיכרא, והא דאינו יכול ליקח בהו שיכרא הוא רק משום תנאי דלהכי קרי לי' עסקא דאינו יכול ליקח בהו שיכרא עיין שם וכו' עכ״ד.
<b>ולפי</b> זה נראה לענ״ד דבשם פרה כולהו מודו דהוי קנינו ושלו לכל דבר אף דאינו יכול למכור, משום דבשם פרה אין זה רק דין אחריות לחוד, אלא דהוי שלו ממש מעיקר הדין גם לענין מכירה דמכיון דבאחריותו קאי הוי הוכחה דשלו ממש הוא, ומה שאינו יכול למכור אינו אלא רק משום תנאי וזכות שנתן המקבל להנותן, אבל מעיקר הדין הוי שלו ממש גם לענין מכירה, וע"כ יאכילנה כרשיני תרומה דהא אין זה רק דין אחריות אלא שלו ממש הוי, ועיקר המחלוקת ר' אמי ורב יהודה הא דוקא בנכסי צאן ברזל דאשה, דמחויב להחזיר בלא תנאים דהא לא היו שום תנאים ביניהם דהא לא הותנה על הזמן, אלא דמחויב להחזירה משום שבח בית אביה, ובזה סובר ר' אמי דאם נאמר דהדין עמה משום שבח בית אביה מדינא הוי שלה לענין מכירה דהדין שבח בית אביה מפקיע הדין שלו לענין מכירה, וע״כ סובר ר' אמי דאם הדין עמה לא הוי קנינו ושלו לכל דבר כיון דאין לו דין לענין מכירה ומשום דין אחריות לחוד לא חשיב קנינו ושלו לכל דבר, וע״כ מוכיח ר' אמי דמדאכלי בתרומה דהדין עמו גם לענין מכירה, אבל רב יהודה סובר דאף דמחויב מדינא להחזיר להאשה ומדינא לא הוי שלו לענין מכירה מ״מ חשוב קנינו ושלו לכל דבר ע״י הרין אחריות לחוד, ומשום דרב יהודה ס״ל דאחריות אינו מוכיח דשל המקבל הוא מעיקר הדין לענין מכירה ורק משום זכותי תנאים הוא דמחויב להחזיר, אלא גם בכל נכסי צאן ברזל מדינא הוי של הנותן לענין מכירה וע״כ שפיר מוכיח מהברייתא דשם פרה לענין צאן ברזל דאשה דע״י אחריות לחוד מאכיל בתרומה, ומשום דע"י אחריות לחוד חשוב קנינו ושלו לכל דבר, דבשם פרה ג״כ אינו יכול המקבל למכור מדינא ובכ״ז אכלי בתרומה משום דין אחריות לחוד, [וצ״ע בנכסי צאן ברזל דאשה אם יכולה לקנות קרקעות בהו לרב יהודה דהדין עמה, דאפשר כיון דהדין עמה לא מיקרי עדיין מלוה כיון דאינו יכול למכור מדינא א״כ הוי פקדון גבי' והוי כסף].
<h3>ג)</h3>
<b>הנה</b> הקשו בתוס' דה״מ עבד, דמאי ראי' הביא הגמ' דהדין עמו מהא דעבדי צאן ברזל יוצאין בשן ועין לאיש אבל לא לאשה הא בהא אפי' רב יהודה מודה דיוצא בשו״ע לאיש דהא שיעבוד בלבד יש להאשה דמחסרי גוביינא כמבואר לקמן, וא״כ ברשותי' קיימי ושיחרור מפקיע מידי שיעבוד ואפי' שו״ע דממילא נמי מפקיע מידי שיעבוד כדאיתא במסכתא בבא קמא, ותי' הרשב"א ז"ל במסכת בבא קמא בפרק החובל וז"ל וי"ל הא דאמרינן התם דברייתא דעבדי צאן ברזל יוצאים בשו"ע היא סיעתיה דרבי אמי היינו מקמיה דידעינן להא דרבא דאמר הקדש חמץ ושיחרור מפקיע מידי שיעבוד, אבל לבתר דידעינן להא דרבא, ההיא ברייתא לא הוי סיעתיה דאפילו רב יהודה מודה בהא, עכ"ד.
<b>ונראה</b> לענ״ד לבאר חי' של הרשב״א דהנה יש לחקור מה דלרב יהודה הוי הדין עמה אם מדינא הוי שלה לענין מכירה והוי הגוף דידה ואף דאחריות מהני להאכילם בתרומה וחשוב שלו וקנינו ע״י דין אחריות לענין תרומה מ״מ לענין פרט מכירה לא מהני דין אחריות שיחשב רק שיעבוד אלא הוי הגוף דידה לענין מכירה, או לא, דמדינא הוי שלו לענין מכירה דמכיון דאחריות עושה כ״כ שיחשב שלו וקנינו לענין תרומה ה״נ עושה האחריות דין שיחשב שלו גם לענין מכירה והא דאינו יכול למכור אינו מדינא אלא רק תקנת חכמים משום שבח בית אביה והוי רק זכות מתקנת חכמים השייך לדידה שלא יוכל למכור והוי כמו שארי צאן ברזל דמדינא הוי של המקבל לענין מכירה ע״י דין האחריות ורק ע״י תנאי וזכות שנתן המקבל להנותן שיחזיר לו לאחר זמן הוא דאינו יכול למכור וה״נ בנכסי צאן ברזל דאשה מדינא הוי שלו לענין מכירה ע"י דין האחריות והא דאינו יכול למכור הוא רק משום זכות שיש לה מתקנת חכמים שלא יוכל למכור.
<b>והנה</b> נפק"מ אם תתבע שהיא רוצה יותר בדמים והוא רוצה לשלם בכלים בזה תלוי אם נאמר דמדינא דידה הוי לענין מכירה מהראוי דהוא יכול לסלק בכלים דידה אבל אם נאמר דמדינא הוי שלו והא דאינו יכול למכור הוא רק משום הזכות שיש לה מתקנת החכמים אז יהי' הדין שאינו יכול לסלקה בכלים דידה משום דמעיקר הדין הא הכלים שלו הוא, ורק שיש להאשה זכות מתקנת חכמים וע״כ אין זה הזכות רק לטובתה שיכולה לתבוע הכלים אבל לא לענין שיכול לכופה ליטול הכלים כשהיא אינה רוצה, ומבואר כן במאירי בסוגיין, ועוד איכא נפק״מ לענין אם הקדש חמץ ושיחרור מפקיע מידי שיעבוד, אם נאמר דמדינא הוי שלה לענין מכירה והוי הגוף דידה, ל״ש שיפקע ע״י הדין דהקדש חמץ ושיחרור מפקיע מידי שיעבוד ודוגמא לזה הוא כמו שכתבו בתוס' בבבא בתרא דף נ דהא דאינו יוצא בשו״ע לאיש למ״ד דקנין פירות כקנין הגוף דמי הוא משום דלא מצי להפקיע גוף דידה, הרי חזינן דאף דסובר שיטה זו בתוס' דקנין ממון לחוד מהני לשו"ע ופליג על התוס' ריש פ' אלמנה דסובר דשו״ע תלוי בקנין איסור ועי' מה שכ' לעיל בס' כ, מ״מ דין הוא דאינו יוצא בשו״ע לאיש אף דחשוב שלו וקנינו ע״י דקנין פירות כקנין הגוף דמי, משום דלא מצי להפקיע גוף דידה, ה״נ הכי נהי דאזלינן בחר דין אחריות לענין שחשוב שלו וקנינו מ״מ לענין מכירה לא מהני הדין אחריות וחשוב הגוף דידה וע״כ לא נפקע ע״י הדין דהקדש חמץ ושיחרור מפקיע מידי שיעבוד, אבל אם נאמר דמדינא הוי שלו לענין מכירה ורק שיש לה זכות מתקנת חכמים דאינו יכול למכור הוי רק שיעבוד ושפיר שייך הדין דהקדש חמץ ושיחרור מפקיע מידי שיעבוד.
<b>ולפי</b> זה יבואר התי' של הרשב״א דתי' זה של הרשב״א סובר דבזו הסברא פליגי הס״ד והמסקנא, דהס״ד בגמ' סובר בביאור של הדין עמה דמדינא הוי שלה לענין מכירה והוי הגוף דידה ואף דמהני דין אחריות שחשוב שלו וקנינו לענין תרומה אבל לענין מכירה לא מהני הדין אחריות שיחשב רק שיעבוד אלא הוי הגוף דידה וע"כ ל"ש שיפקע ע"י הקדש חמץ ושיחרור. ולפי זה יתורץ קושית התוס' דשפיר הוי ראית הגמ' דמדחזינן דיוצא בשו"ע לאיש מוכח דהדין עמו דלא אפשר לומר דיוצא בשו"ע לאיש ע"י הדין דשיחרור מפקיע מידי שיעבוד מכיון דלפי הס"ד דגמ' דביאור של הדין עמה הוא דמדינא הוי שלה לענין מכירה לא הוי רק שיעבוד אלא הוי הגוף דידה ולא שייך הדין דהקדש חמץ ושיחרור מפקיע מידי שיעבוד כיון דהוי הגוף דידה, אבל במסקנת הגמ' סובר דביאור של הדין עמה הוא דמדינא הוי שלו לענין מכירה דמכיון דדין האחריות משוה שחשוב שלו וקנינו לענין תרומה ה"נ עושה דין האחריות שחשוב שלו לענין מכירה והא דאינו יכול למכור הוא רק משום הזכות שיש לה מתקנת חכמים וע"כ לא הוי אלא רק דין שיעבוד בעלמא והיינו כ"ז דליכא דבר שיפקיע דינא אז הוי שלה אבל כי איכא שיחרור דמפקיע מידי שיעבוד אז נפקע שיעבודה וחל ההקדש.
<b>ולפי</b> זה נראה דמכיון דלפי המסקנא הביאור של הדין עמה הוא דמדינא הוי שלו לענין מכירה ורק שיש לה זכות ושיעבוד מתקנת חכמים שאינו יכול למכור א"צ לסברת הגמ' דאחריות לחוד מהני להאכילם בתרומה דע"י דין אחריות חשוב שלו וקנינו אלא הא דאוכלים בתרומה משום דהוי שלו ממש מעיקר הדין דמכיון דהוי שלו לענין מכירה, ודוקא לפי הס"ד בהגמ' דמה שנוטלת הכלים הוא משום דמדינא הוי הגוף דידה אז היינו מוכרחים לומר דדין האחריות לחוד מהני להאכילם בתרומה ומשום דין אחריות לחוד חשוב שלו וקנינו משא"כ לפי המסקנא דמדינא הוי שלו לענין מכירה והא דיכולה לתבוע הכלים הוא רק משום הזכות שיש לה מתקנת חכמים א"צ לומר דאכלי בתרומה הוא משום דדין אחריות מהני להיות חשיב שלו וקנינו אלא הא דאכלי בתרומה הוא משום דהוי שלו ממש מעיקר הדין לענין מכירה. אבל התוס' סוברים דראפילו א"נ בביאור דהדין עמה דמדינא הוי שלה לענין מכירה מ"מ כיון דמהני דין האחריות לענין מכירה דלא הוי הגוף דידה אלא הוי רק דין שיעבוד בעלמא מדינא ונפקע ע"י קונם ושיחרור וחל הקונם והשיחרור וע"כ הקשה שפיר מאי ראיה מהא דיוצא בשו"ע לאיש דהדין עמו דאפילו הדין עמה נמי יוצא בשו"ע לאיש כיון דלא הוי אלא שיעבור בעלמא נפקע ע"י דשיחרור מפקיע מידי שיעבוד.
<b>ועוד</b> מוכרח לשיטת התוס' דדין אחריות לחור חשוב שלו וקנינו ומהני לענין אכילת תרומה אפילו לפי המסקנא דהא התוס' סברי דביאור של הדין עמה הוא דמדינא הוי שלה לענין מכירה וע"כ מוכרח דאוכלים בחרומה משום דדין אחריות מהני להיות חשוב שלו וקנינו ועוד מוכרח לשי' התוס' דלאו דוקא בצאן ברזל דאשה אלא בכל נכסי צאן ברזל לרב יהודה הוי של המקבל רק ע"י דין אחריות לחוד דהא מוכיח רב יהודה משם פרה, דאחריות לחוד מאכילה בתרומה ומבואר דרב יהודה סובר דבנכסי צאן ברזל מה דבאחריותו קאי לא הוי הוכחה דשל המקבל הוי מעיקר הדין אלא הוי שלו רק ע"י דין אחריות לחוד.
<h3>ד)</h3>
<b>ועוד</b> תי' הרשב"א על קושית התוס' וז"ל עוד י"ל דאם איתא לרב יהודה לא היו יוצאין עבדי צאן ברזל לא לאיש ולא לאשה דכיון דהעבדים שלה ועדיין יש לה שיעבוד אלים אליהם שהיא יכולה לגבות אותם בעל כרחו של בעל משא"כ בשאר שיעבודים דעלמא, ולכך בדין הוא שיעכב זכות האשה שלא יצאו לאיש בשו"ע עכ"ד.
<b>ונראה</b> לענ"ד בביאור תירוצו של הרשב"א דבתי' זה סובר הרשב"א כשי' התוס' דאפילו א"נ בביאור של הדין עמה דמדינא הוי שלה לענין מכירה מ"מ חשוב זה רק דין שיעבוד בעלמא דמכיון דע"י דין אחריות חשוב שלו וקנינו ה"נ מהינ דין אחריות דלא הוי הגוף דידה אלא מה שאינו יכול למכור הוא רק מדין שיעבוד אולם סובר לתרץ קושית התוס' ע"פ הנחות אלו, הנחה א' דהנה יש לחקור אם שו"ע תלוי בקנין ממון ג"כ והא דמעוכב ג"ש יוצא בשו"ע זה הוא דוקא משום דליכא קנין ממון אבל אם איכא קנין ממון בדין הוא דצריך ג"כ הקנין ממון או לא דלא תלוי בקנין ממון כלל אלא רק בקנין איסור לחוד וברור דשו"ע תלוי ג"כ בקנין ממון דהא מבואר במסכת' בבא קמא דף צ' דעבדי מלוכ אין יוצאין בשו"ע לאשה משום דקנין פירות כקנין הגוף דמי הרי חזינן דשו"ע תלוי ג"כ בקנין ממון.
<b>אמנם</b> עוד יש לחקור בהא דבשו"ע בעינן ג"כ דין בעלים של הקנין ממון אם הוא רק עיכוב בעלמא פי' דמעיקר הדין הוי שלו וקנינו אלא דבלא הקנין ממון הוי כמו אינו ברשותו וכמו בעשה עבדו אפותיקא דבלא הדין דשיחרור מפקיע מידי שיעבוד שלא הי' חל השיחרור הוא רק משום דהוי אינו ברשותו או לא דמכיון דבשו"ע בעינן דין אדון של איסור היינו שיהא שלו וקנינו לכל דבר ע"כ בלא הקנין ממון הוי חסרון בדין שלו וקנינו.
<b>ונראה</b> דהרשב"א סובר מסברא דחלוק דין שיעבוד זה דצאן ברזל שיש להאשה מדין קנין פירות שיש להבעל על העבדי מלוג דדין שיעבוד של הצאן ברזל שיש להאשה ע"י הדין דשבח בית אביה אלים כ"כ דהוי חסרון בדין שלו וקנינו ע"י דאין לו הקנין ממון אלא דהוי שלה וקנינה אבל בדין שיעבוד שיש להבעל על העבדי מלוג אינו עושה חסרון בדין שלה וקנינה ע"י דאין לה הקנין ממון אלא הוי רק כמו אינה ברשותה והוי רק כמו בעשה עבדו אפותיקא דהוי חסרון רק בדין אינו ברשותו.
<h3>ה)</h3>
<b>והנה</b> לפי מה שביארנו לעיל בסי' כ' בשם מו"ר קדוש ישראל זי"ע אמן דיש נפק"מ בין דין בעלים דצריך לשיחרור ושו"ע ובין דין בעלים דצריך למכירה וקונם, דבשיחרור ושו"ע צריך שיהא אדון של איסור דהיינו דהוא שלו וקנינו לכל דבר ולא מהני בהו מה דיש לו דין בעלים לענין ממון בלבד משום דיש בהו גזה"כ במסויים דשיחרור ושו"ע בעינן דין שיהי' אדון לכל דבר ומלבד דין חלות קנין דבעינן לזה שיהי' לו דין בעלים לענין הקנאה אלא דבעינן נמי שיהא לו דין אדון בהגוף לכל דבר ואולם לענין מכירה וקונמות לא בעינן דין אדון מגזה"כ שיהא שלו וקנינו לכל דבר אלא סגי שיהי' לו רק דין בעלים לענין ממון ואף דלענין קונמות מספקא לי' לרמב"ן במס' כתובות בקונטרס אחרון ועיי' שם אם השוכר מצי לאסור הבית על המשכיר בקונם וסברתו היא דאף דבהקדש מבואר במס' מעילה דהשוכר מצי להקדיש על המשכיר מ"מ לענין קונם שאני דבעינן שיהי' בעלים על הגוף ולא סגי שיהי' בעלים של הממון לחוד משום דקונמות צריך להיות נתפס על הגוף וע"כ לא מהני בזה דין בעלים דממון לחוד ונאמר דהרשב"א ס"ל כהך צד דבקונמות השוכר יכול לאסור בקונם על המשכיר וקונם הוי כמו הקדש דסגי בהו מה שהוא בעלים על הממון לחוד.
<b>ובזה</b> יבואר תירוצו של הרשב"א על קושית התוס' דאף דמהני קונמות שיחול קונם דידי' על נכסי צאן ברזל ע"י דמפקיע מידי שיעבוד כמבואר בגמ' מ"מ שיחרור ושו"ע לא מהני ע"י הדין דמפקיע מידי שיעבוד משום דכל זמן שלא חל השיחרור הא חסר דין שלו וקנינו כמו שביארנו דדין שבח בית אבי' עושה כ"כ חסרון דלא הוי שלו וקנינו וע"כ לא פקע גם ע"י השיחרור ושו"ע, משום דמכיון דע"י דהדין עמה אלים כ"כ שיעבודה דעושה דחסר הדין אדון של איסור דלא הוי שלו וקנינו ע"כ לא חל כלל אפילו ע"י השיחרור דמפקיע מידי שיעבוד ואדרבא ע"י דחסר דין קנינו ושלו ליכא דין אדון ולא חל השיחרור ע"י דשיחרור מפקיע מידי שיעבוד אבל בקונם דלא הוי החסרון בדין שלו וקנינו דהא לא בעינן בהו אלא רק דין בעלים של ממון כמו במכירה והקדש וע"כ עושה שיעבודה רק חסרון דהוי כמו אינו ברשותו וע"כ ע"י הדין דמפקיע מידי שיעבוד חל הקונם וכן בעבדי מלוג דיוצאין בשו"ע לאשה ע"י דמפקיע מידי שיעבוד הוא משום דקנין פירות כקנין הגוף דבעל אינו עושה כ"כ חסרון בדין שלה וקנינה דלא אלים כ"כ שיעבודו כמו שיעבוד של האשה בנכסי צאן ברזל ורק דעושה השיעבוד דבעל כמו שאינו ברשותו לענין שו"ע וע"כ מהני דין דמפקיע מידי שיעבוד לענין שיחול השו"ע.
<b>והנה</b> לכאורה צ"ע א"כ אפילו אי קנין פירות לאו כקנין הגוף דמי יהא חשוב כאינו ברשותו ולא יוצא ע"י שו"ע לאשה בלא הדין דמפקיע מידי שיעבוד ואמאי קאמר בגמ' דאי קנין פירות לאו כקנין הגוף דמי יוצא בשו"ע לאשה אף בלא הדין דשיחרור מפקיע מידי שיעבוד וצ"ל דמכיון דעיקר הגוף שלה וקנין פירות לאו כקנין הגוף דמי לא מהני קנין פירות דידי' שיהא חשוב כאינו ברשותה וגרע אפילו מאפותיקא דנעשה ע"י כאינו ברשותו.
<b>ונראה</b> דדוקא בשו"ע תלוי ג"כ בדין בעלים של קנין ממון אבל בתרומה אינו תלוי בדין בעלים של קנין ממון ג"כ אלא רק בדין בעלים של קנין איסור לחוד ואפילו אי קנין פירות כקנין הגוף שייך לאחר אינו עושה דין זרות בהגוף שלא יאכל בתרומה וראי' לזה דהרי מעוכב ג״ש אוכל בתרומה והוכיח התוס' מזה דתרומה תלוי בקנין איסור, וא״נ דדין קנין פירות כקנין הגוף אם שייך לאחר, עושה דין זרות בהגוף א"כ גם הקנין ממון שיש להעבד בגופו יעשה דין זרות, וחזינן דבתרומה אף אם הקנין פירות כקנין הגוף שייך לאחר אינו עושה דין זרות בהגוף דתרומה אינו תלוי אלא רק בהקנין איסור לחוד.
<h3>ו)</h3>
<b>והנה</b> לענין קושית התוס' הראשונה דהקשו דמכיון דתרומה ושו״ע שוין בדינם דצריך שיהא אדון של איסור היינו קנינו ושלו לכל דבר א״כ כמו דמהני דין האחריות לענין להאכיל בתרומה ה״נ צריך להיות מועיל לענין יציאת שו״ע וא״כ מאי ראי' מייתי מהא דעבדי צאן ברזל יוצאין בשו״ע לאיש דהדין עמו דהא אפילו לרב יהודה צריך להיות יוצאין בשו"ע לאיש משום דכי היכי דחשיב ע"י דין אחריות כספו לענין תרומה ה״נ צריך להיות מועיל לענין יציאת שו"ע, ונראה לענ״ד לתרץ דלפי מה שביארנו למעלה דאף דדין שו"ע הוי כמו תרומה דתלוי בדין קנין איסור דעבדות מ״מ יש חילוק ביניהם דיציאת שו״ע תלוי גם בדין קנין ממון דעבדות, ואם הקנין ממון של אחר, אינו יוצא ע״י שו"ע דשו״ע דין מכירה יש להו משא״כ בתרומה דלא תלוי כלל בדין קנין ממון ורק בדין קנין איסור דעבדות א״כ לא קשה קושית התוס' דנהי דמהני דין האחריות להאכיל בתרומה מ״מ אינו מועיל ע"י זה להוציא בשו״ע, דכמו דדין אחריות לא מהני לענין מכירה ה״נ אינו יוצא בשו"ע ע"י דין אחריות, דשו"ע דין מכירה יש לו, וכן מבואר בתוס' ישנים שמתרצים כן, ואולם התוס' סוברים דמכיון דאחריות מהני לענין שיהא חשוב שלו וקנינו ממילא גם לענין מכירה הוי שלו וחשוב זה כמו בעלים על הקנין ממון, ומה שאינו יכול למכור הוא רק דין בהקנאה אבל שו"ע דהוא ממילא ליכא חסרון ע"י מה שאינו יכול למכור, וע"כ מקשה שפיר דיהי' אחריות מועיל לענין יציאת שו"ע.
<h2>סימן כא</h2>
<b>בענין מקוה שיש בו מ' סאה שנפלו עליה אפי' כמה סאין מים שאובין דכשרה</b>
<h3>א)</h3>
<b>כתב</b> הראב"ד בספר בעה"נ בשער המים וז"ל ומקוה שיש בו מ' סאה שנפלו עלי' אפי' כמה מים שאובין אינו נפסל דתניא היו בו מ' סאה ממלא בכתף ונותן בתוכו עד שיחזרו המים למראיהם, מדלא קא יהיב שיעורא וקאמר שהוא נותן לתוכו עד שיחזרו למראיתם ש"מ דמקוה שלם אינו נפסל בכמה מים שאובים ואפילו ברובא וכו' עכ"ד.
<b>וכדי</b> לברר הענין נחקור בביאור של הפסול דמים שאובין אם הוי כ"כ פסול דלא חל שם מים עלי' והוי כמו חסרו המים או כמו מי פירות דלא חל שם מקוה עלי', או לא דלא הוי כמו חסרו המים אלא דהוי שפיר שם מים עלייהו אלא דהוי דין פסול דחל עלי' דין פסול לענין עשיית המקוה דע"י השאובין נעשה שם פסול דלא נעשה המקוה בידי שמים.
<b>ונראה</b> ברור דמדחזינן דמהני רוב מים כשרים ומיעוט שאובין מן התורה וחל עלי' דין מקוה משום הדין דרובו ככולו, הרי מוכח דהוי שפיר שם מים עלי' ורק דחל פסול לענין עשיית המקוה, וע"כ מהני בזה דין רוב כשרים ומיעוט שאובין, דאם נאמר דלא חל שם מים על שאובין והוי כמו חסרו המים ודאי ל"ש הדין דרובו ככולו דהרי חל שם דליכא מקוה כלל, וכמו ששמעתי מפי מו"ר קדוש ישראל זי"ע לענין אם מהני רוב מדין רובו ככולו לצרוף עשרה בקריאת התורה, ובקריאת מגילה, ובחזרת הש"ץ, ואמר דבכל הדינים הללו תלוי בחדא סברא, דיש לחקור בכל אחד מדינים אלו דהיינו מה דבעינן עשרה בכל אחד מהדינים הללו, אם החיוב של קריאת התורה ומקרא מגילה וחזרת הש"ץ חל על עשרה ביחד דוקא, וכ"ז דליכא עשרה ליכא חיוב כלל של קריאת התורה ומקרא מגילה וחזרת הש"ץ, או לא דנאמר דהחיוב של קריאת התורה ומקרא מגילה וחזרת הש"ץ חל אפילו על אחד אלא דדין הוא דאינה נאמרת אלא בעשרה, ואמר דאם נאמר דהחיוב נעשה דוקא ע"י עשרה ביחד, אז ל"ש הדין דרובו ככולו דהא ליכא חיוב כלל, ואפילו מיעוט חיוב ליכא, דהרי החיוב הוא חל דוקא ע"י עשרה, אבל אם נאמר דהחיוב חל אפילו על אחד אלא דדין הוא דאינה נאמר אלא בעשרה, אז שייך הדין דרובו ככולו דהרי איכא רוב חיוב ומיעוט פטור ודין הוא בכל התורה כולה דאמרינן רובו ככולו.
<b>אמנם</b> איך הוא באמת הדין בג' דינים אלו, אם החיוב נעשה דוקא ע"י עשרה ביחד, או לא דהחיוב חל על כל אחד אלא דדין הוא דאינה נאמר אלא בעשרה, עוד צריך עיון ובירור בכל אחד מהשלשה דינים אלו לחוד, דאין אחד תלוי בחבירו, דאפשר דהאחד מהדינים אלו נעשה החיוב ע"י עשרה ביחד דוקא, ובדין השני מג' דינים אלו חל החיוב על יחיד אלא דדין הוא דאינו נאמר אלא בעשרה.
<b>וה"נ</b> עפ"ז נבין הכי דאם נאמר דדין פסול שאוב הוי כ"כ פסול דלא חל שם מים והוי כמו חסרו המים, וא"כ הא לא חל שם מקוה כלל, וא"כ לא שייך בזה הדין דרובו ככולו שיחשב ע"י זה שם מקוה ומדחזינן דמהני רוב מים כשרים ומיעוט שאובין מוכח מזה דהוי שפיר שם מים עלי' אלא דחלה עלי' דין פסלות לענין עשיית המקוה וע"כ מהני בזה דין רובו ככולו דמיעוט הפסולין מצטרפי לרוב מים הכשרים ע"י דין דרובו ככולו ונעשה מקוה בידי שמים.
<h3>ב)</h3>
<b>אמנם</b> דין זה הוא דוקא לענין חלות שם מקוה טהרה של מ' סאה ע"י הדין דרובו ככולו, אולם כשיש מקוה שלמה של מ' סאה דכבר חלה עלי' שם מקוה ונפלו עליה רוב מים שאובין אם פוסלין המקוה, ביאור של זה הדין הוא דאע"ג דחלה שם מקוה מ"מ כיון דיש כאן רוב מים שאובין אז מחצה על מחצה לחד לישנא ביבמות דף פ"ב הוא חלות דין פסלות או משום הדין דביטול ברוב או ע"י דאזלינן בתר רובא כדאבאר לקמן, ובזה שקל וטרי הראב"ד ז"ל ויסוד ספקתו הוא מדשקלו וטרו בגמ' יבמות דף פ"ב דגביה נתן סאה ונטל סאה אם במחצה על מחצה נמי נפסל או דוקא ע"י רוב והראב"ד מפרש דקאי לענין שאובין הרי חזינן דמקוה שלמה נפסלה ע"י רוב מים שאובין וע"כ נסתפק דאפילו אם לא נטל ג"כ תפסול ע"י רוב שאובין או מחצה על מחצה וגם מדחזינן ממתניתין דמדין שנפלו עליו רוב נוטפין מהני לענין הדין שצריכה אשבורן הרי חזינן דיש עוד דין גבי מקוה דאפילו בנעשית בהכשר מ"מ נפסל ע"י רוב מים פסולין לחד לישנא או מחצה על מחצה לאידך לישנא.
<h3>ג)</h3>
<b>והנה</b> עיין בספר חידושי רבנו חיים הלוי דמתרץ קושית הר"ן דמקשה מ"ש דלענין דין כל שהוא נשארה בדין מעין אפילו ברבו עליו נוטפין ומטהר בכ"ש כדין מעין, ולענין אשבורן נגרעה מדינה ע"י רוב נוטפין ואינו מטהר בזוחלין כדין מעין אלא דוקא באשבורן כדין מקוה, ותירץ מו"ר קדוש ישראל שני תירוצים א' דמה דמעין יש לו דין שמטהר בכ"ש, ומה שיש בו דין שמטהר בזוחלין, יש להסתפק בהם אלו הדין מה שמטהר בכ"ש בדין חיבורן למעין, או לא דאינו תלוי בדין חיבורן למעין אלא בדין מי מעין, וכן יש להסתפק בדין מה שמעין מטהר בזוחלין כמה הוא תלוי אם הוא בדין חיבורן למעין או בדין המי מעין.
<b>והנה</b> ממתניתין דגל שנתלש מהמעין ויש בו מ' סאה ונפל על האדם דמטהר הרי חזינן דאף דכבר נשאבו ומחוברין בכ"ז מטהרין בזוחלין, הרי חזינן דדין מה שמטהר בזוחלין תלוי בדין מי מעין ולא בדין חיבורן למעין, ומזה דצריך דוקא מ' סאה ואע"ג דמעין לדעת הרבה מהראשונים אין צריך מ' סאה אף לאדם, חזינן דמה שמטהר בכ"ש תלוי דוקא במה שהמה מחוברים למעין.
<b>ולפ"ז</b> הרי ניחא הא דרבו עליו מים שאובין דשוה למקוה לטהר באשבורן ולמעין לטהר בכ"ש, והוא דנימא דגם בעיקר ויסוד דין מעין חלוק דין כ"ש מדין זחילה, דלענין זחילה לא מהני כלל מה שיחול עליו עצם דין מעין ומה דמעין מטהר בזוחלין הוא רק משום דינא דמי מעינות מטהרין בזוחלין, וגם בעודן מחוברים למעין חיבורן אינו מעלה להם כלל להכשר זוחלין ורק דדינם כנתלשו דמטהרן ג"כ בזוחלין, וע"כ כשרבו עליהם מים אחרים, מועיל הרוב לבטל מהם הך דינא דמי מעינות, דכל דין מעין שיש על המים גם בלא חיבורן במעין הרי פשיטא דמועיל רוב לבטלן משא"כ לענין כ"ש, דתלוי במה שיש עליהן עצם דין מעין וכדחזינן דבעינן שיהיו מחוברין למעין דוקא, בזה ל"ש כלל רוב לבטל דין מעין מהם, ואף לאחר שרבו עליהן מים אחרים מ"מ דין מעין לא נתבטל מהם, דכל שהוכשרו ודין מעין בא ע"י חיבור, הרי הוא בהכשרו גם לאחר שרבו עליו מים שאובין כיון דאכתי הוא מחובר למעין ע"כ הרי הוא בחיבורו והכשרו ודין מעין עליו, ותי' הב' הוא דהכי אה דמקוה אינו מטהר בכ"ש אה אין זה פסול בעצם המים ורק דין חסרון שיעור יש בו, דכך היא הלכה דבעינן מ' סאה ולפ"ז מעין דמטהר בכ"ש כמו שמועיל על עצמו לטהר בכ"ש הרי כמו כן מועיל גם להשלים חסרון השיעור של מי מקוה דבעינן בהו מ'סאה דוקא דכשהן מחוברים למעין הרי יש כאן שיעור שלם המשלימן.
<b>ולפ"ז</b> הרי ניחא הא דאיכא עליו מים שאובין דשוה למעין לטהר בכ"ש, כיון דע"י המעין אין כאן חסרון שיעור גם במי המקוה וכולו מקוה שלם הוא, ולא איכפת לן ג"כ במה דמי מקוה הויין רובא, חדא דהרי יש כאן שיעור שלם מהמעין, ועוד דגם מי המקוה שאינן ממעין הרי ג"כ מקוה שלמה הויין ע"י המעין שמשלים שיעורן, וע"כ מטהר בכ"ש משא"כ לענין לטהר בזוחלין, דזה הוי פסול בעצם מי המקוה, שאין מטהרין בזוחלין, ואין המעין מועיל להכשירן לזחילה, וע"כ אזלינן בתר רובא, וכל שרבו על מי מקוה שוב אינו מטהר בזוחלין, וכמו דאזלינן בתר רובא בכ"מ עכ"ד, נמצא דלתירוץ הא' הוי הביאור דע"י ריבוי הנוטפין פקע שם דמעין ממים דהמעין לענין אשבורן ע"י הדין דביטול ברוב אבל לענין כ"ש לא מהני הדין דביטול ברוב ולתירוץ הב' הביאור הוא דדין שלמי המעין לא נשתנה לא לענין לטהר בזוחלין ולא לענין כ"ש אלא דע"י דאזלינן בתר רובא הוי דין הנוטפין כדין מקוה ודיני דהטובל כמו שטובל במקוה משום דאזלינן בתר רובא וע"כ לא מטהרין ע"י זוחלין אבל לענין כ"ש ל"ש לומר דע"י דאזלינן בתר רובא הוי דינו כטובל במקוה כיון דרבו הנוטפין ולא יטהר בכ"ש, דהא מה דאינו מטהר בכ"ש אינו חלות דין פסולת במים עצמן אלא דהוי מהלכה למשה מסיני דבעינן שיעור מ' סאה וע"כ הא יש כאן גם שיעור מ' סאה ע"י צירופן למי המעין.
<h3>ג)</h3>
<b>והנה</b> צ"ע בביאור הך דין של הראב"ד דנסתפק דמקוה שלמה תפסול ע"י רוב מים שאובין או ע"י מראה ול"ש איך שייך בי' דין דאזלינן בתר רובא דבשלמא במעין שרבו עליו נוטפין שייך שפיר הדין דע"י דאזלינן בתר רובא חשיבי הנוטפין כמקוה משום דהנוטפין לעולם לא מצטרפין למי מעין וע"כ שפיר מבטלין הנוטפין למי מעין וחשיבי כנוטפין דמקוה וע"כ לא מטהרי בזוחלין אלא באשבורן אבל לענין רוב שאובין מהני השאובין לגרוע דין המקוה הא עיקר הפסול של שאובין הוא בעשית המקוה דוקא דלא נעשית המקוה בידי שמים אבל אם יש בו כ"א סאין כשרין דין הוא דמצטרפי השאובין להשלים המקוה ואזיל פסולייהו.
<b>וע"כ</b> קשה ברבו עליו שאובין ויש מן הכשרין שיעור מקוה איך שייך לפסול המקוה ע"י השאובין משום דאזלינן בתר רוב השאובין הא מכיון שיש כאן רוב שיעור מקוה מן המים הכשרים דין הוא דמה"ת מצטרפי גם השאובין שיחול על ידיהם שם מקוה ואזיל פסולייהו וע"כ הא ליכא כאן פסול שאובין עלייהו ואיך יוכלו ולגרוע ע"י דין רוב שאובין כיון דמה"ת מצטרפי הרי אזיל דין פסולייהו של השאובין.
<h3>ד)</h3>
<b>ונראה</b> לענ"ד בביאור הענין בעזה"י דהנה בדין מים שאובין יש בהם חילוק דין דפעמים מעלין ופעמים אין מעלין כמבואר במתני' לגבי נתן סאה ונטל סאה דעד רובו לחד לישנא או ע"י דנשתייר רובא אז יש בהם דין דמעלין ומצרפין לעשות מקוה ולאחר שיש בהשאובין רוב לחד לישנא או מחצה על מחצה לאידך לישנא אז אין מעלין פירש דיש להסאה דין אחר במסוים דאינן מעלין, וע"כ כיון דאינן מעלין שפיר יש להם דין לפסול ע"י רוב המים השאובין דע"י דאזלינן בתר רובא דפסולין נמצא דליכא בהו דין מקוה טהרה, ובכ"ז דין זה הוא מדרבנן ואפי' לאותה השיטה דשאובין הוי מן התורה מ"מ עיקר הך דינא דע"י רבוי יש בהם דין להשאובין דאינן מעלין הוי מדרבנן אבל מן התורה לעולם מעלין וע"כ ל"ש שיפסול המקוה מן התורה ע"י רוב השאובין דכיון דדין הוא מן התורה כשיש רוב מים כשרים דמצרפי השאובין לחול על ידם שם מקוה ואזיל פסולייהו של השאובין וע"כ כיון דיש שיעור מקוה הרי דין הוא דמצרפי השאובין ואזיל דין פסולייהו של השאובין וע"כ ל"ש שיבטל מן התורה המקוה ע"י רוב השאובין כיון דגם מן התורה אזיל פסולייהו של השאובין אולם מדרבנן כיון דיש להם דין להשאובין דאינן מעלין וע"כ יש להם דין לפסול ע"י רוב שאובין.
<b>וצ"ע</b> באם נפלו יחד רוב השאובין עם מ' סאה הכשרים אם הוי גם אז פסולייהו רק מדרבנן ונראה דגם אז הוי פסולייהו רק מדרבנן דמן התורה לעולם מצטרפין השאובין להכשרים כשיש בהכשרים כ"א סאה וממילא ל"ש בזה דין ביטול ברוב מן התורה אולם במעין שרבו עליו נוטפין דמכיון דהנוטפין לעולם לא מצטרפי להמי מעין הוי פסולייהו מדאורייתא ע"י דין דאזלינן בתר רובא כמו בכל התורה.
<h3>ה)</h3>
<b>וצ"ע</b> לשי' הרא"ש דסובר דשאובין ע"י שנתערבו למקוה שלמה נטהרו מפסול שאיבה וכמו דהדין דמים טמאים נטהרו מטומאתן ע"י חיבורן למקוה שלמה ה"נ הפסול שאובין ג"כ נטהר מדין פסול ע"י שנזרעו ונתחברו למקוה שלמה ודין דנתן סאה ונטל דנפסל ע"י רוב או מחצה על מחצה לחד לישנא מפרש הרא"ש דהוא לענין מי פירות דלא הוי שם מים עלי' וע"כ לא מצי לחול עלייהו שם מים משום הדין זריעה וחיבור למקוה שלמה אבל במים שאובין דהוי שם מים עלייהו אלא דהוי רק פסול נכשרו מדין זריעה וחיבור למקוה שלמה וע"כ הא לדידי' ליכא כלל הך דינא שיפסול מקוה שלמה ע"י רוב שאובין דהא ע"י שנזרעו ונחברו למקוה שלמה אזיל פסולייהו דשאובין.
<b>אולם</b> נראה דגם להרא"ש משכחת לה ספיקא של הראב"ד אם ע"י ריבוי המים או אפי' ע"י מע"מ לחד לישנא נפסולה מקוה שלמה והיינו כגון שבאו יחד למקוה הכשרים מ' סאה עם הפסולין דמבואר במתני' דדוקא אם נתערבו חוץ למקוה מהני אז ריבוי ומשכה וא"כ אם נפלו כאחת למקוה מ' סאה הכשרים עם ריבוי מים שאובין דל"ש הכי דין זריעה כיון דנפלו בבת אחת אז מהני דין רוב שיפסלו המ' סאה הכשרים בהרוב שאובין הפסולין.
<h3>ו)</h3>
<b>ודעת</b> הרז"ה כמסקנת דעת הראב"ד דבמקוה שלמה ל"ש ביטול ומביא ראי' מדין שאובין דרבו על המעין דאינן נפסלין ומטהר בכ"ש ומקוה שוה למעין אבל בנתן סאה ונטל סאה סובר דמהני ביטול אפילו ע"י רוב שאובין דמכיון דחסרי מהמי מקוה ע"י דנטל סאה ע"כ נפסלין ע"י הרוב שאובין, ונראה להסביר דבריו ז"ל דאע"ג דאפילו חסרי מים אח"כ מ"מ ליכא פסול בעשיית המקוה דמכיון דנתן סאה מקודם שנטל סאה הרי נצטרף הסאה למי המקוה ואזיל פסולייהו של השאובין דפעמים מעלין וע"כ אף אם נטל אח"כ סאה עוד נשארה מקוה שלימה עדין, דהרי גם הסאה שאובין שנתן נעשה מקוה, וע"כ ליכא פסול בעשיית המקוה. והא דנפסל המקוה בנתן סאה ונטל סאה הוא רק ע"י דין ביטול במי מקוה, ואף שהעלה הראב"ד דמקוה שלימה אינה נפסלת ע"י רוב, זה הוא דוקא אם לא נטל כלל מהמקוה ואז הדין הוא דמקוה שלמה אינה נפסלת, אבל בנתן סאה ונטל סאה כיון שנטל ממי המקוה אז דין הוא דמתבטלין המי מקוה הכשרים בהפסולים ע"י דין רוב, דבנטל ממי המקוה יותר נקל דין הביטול דמים הכשרים בהשאובין.
<h3>ז)</h3>
<b>ומה</b> שהקשה הראב"ד ממתני' דאם נתערבו מים נמשכים ומים כשרים חוץ למקוה אם רוב פסול פסול מחצה על מחצה פסול, וחזינן מזה דמקוה שלמה נפסלה ע"י רוב שאובין, ועוד הוכיח מזה הראב"ד דמכיון דחזינן הכי דאפילו מחצה על מחצה פסול בדרבנן הוא הדין בנתן סאה ונטל סאה קי"ל כהך לישנא דבעינן נשתייר רובא, והיא באמת קושית התוס' ביבמות דף פ"ב. וע"ז תירץ הרז"ה על שני הקושיות דמה דחזינן הכי דנתבטלה מקוה שלמה אין להוכיח מזה דבעלמא נפסלה מקוה שלמה ע"י רוב שאובין, משום דשאני הכי דהוא בתחלת עשיית המקוה נתרבו הפסולים על הכשרים ולהכי מתבטלין מים הכשרים בהפסולים, משא"כ בעלמא דכבר נעשה מקוה טהרה ואח"כ נפלו עליהם רוב שאובין לא מהני ביטול.
<b>וכן</b> תירץ הראב"ד להלן בדבריו. ועל קושיא השניי' שהקשה דהא חזינן דמהני הכי גבי נתערבו בתחלת עשיי' דמהני אפילו מחצה על מחצה לפסול את הכשרים א"כ מוכח מזה דבעינן רבויא מדרבנן, וא"כ קשה מזה על הך לישנא גבי נתן סאה ונטל סאה דלא בעינן רבויא ומחצה על מחצה נמי כשר שהיא קושית התוס' ביבמות שם, ע"ז תירץ הרז"ה דשאני התם גבי נתן סאה ונטל סאה דקיל יותר דמחצה על מחצה כשר ע"י דסובר הך לישנא דאפילו בנתערבו ג"כ אמרינן שאני אומר. והוצרך הרז"ה לסברא זו דאמרינן שאני אומר ולא תירץ דשאני התם גבי נתן סאה ונטל סאה דעדיף יותר משום דבאו השאובין בתוך המקוה לאחר שנעשה המקוה טהרה, משום דסו"ס כיון שנטל סאה הרי חסרה עתה מהמ' סאה וכיון שחסרה מ' סאה א"כ שוב הדין דאין מעלין ולא מצטרפי השאובין עם הכשרין, א"כ הי' לפוסל ע"י מחצה על מחצה גבי נתן סאה ונטל סאה כמו התם גבי נתערבו בתחלת עשיית המקוה כיון דגם גבי נתן סאה ונטל סאה חסר מהמ' סאה. ע"כ הוכרח לתרץ דעכ"פ עדיף הכי יותר משום דאמרינן שאני אומר דנפלו הפסולין ונשארו הכשרים, ואע"ג דנתבאר לעיל דמכיון דכבר חל שם מקוה ע"כ מצטרפי גם השאובין עם הכשרין לפוסל אפילו כשחסרו אח"כ מהכשרים, היינו דוקא דמהני הצירוף רק לענין שלא פקע ממנו שם חלות מקוה אבל מ"מ יש להם דין מדרבנן דאינן מעלין לענין דאזלינן בתר רובא לפסול המקוה.
<h3>ח)</h3>
<b>ולפי</b> הדברים המבוארים בע"ה יש להבין ג"כ מאי דמהני גבי נתן סאה ונטל סאה כשנשתייר רוב כשרים להכשיר המקוה גם במיעוט מי פירות לפי שיטת הראשונים דמפרשים מתני' דנתן סאה ונטל סאה לענין מי פירות. וקשה מאי מהני דין רוב כשרים כשנשתייר רוב מים כשרים גבי נתן מיעוט מי פירות להכשיר המקוה ע"י רוב כשרים, הא מי פירות אין זה רק דין פסול אלא דלא חל שם מים עלייהו, וא"כ אף במיעוט מי פירות תפסול המקוה דמכיון דלא חל שם מים על מי פירות לא מצי לאצטרופי להרוב מים כשרים, וא"כ הרי אין כאן על המקוה שם מקוה דחסר מ' סאה, וכמו שכתבו בשם מו"ר קדוש ישראל לעיל דהיכא דחסרו המים ל"ש דין דאזלינן בתר רובא דליכא כלל אפי' מיעוט כשרים דדוקא ע"י מ' סאה הוי מקוה ולא בפחות. והנה באמת הוא קושית התוס' במסכתא תמורה דף י"ב ותירצו שם דהלכתא גמירא לה, ועיין בספר אור שמח דמבאר דברי התוס' ואינו כעת תחת ידי. ונלענ"ד בביאור תי' של התוס' דכך היתה ההלכה דבאופן זה דכבר נעשה מקוה ואח"כ חסר אז היתה ההלכה דמצטרפי גם המי פירות ומעלין כמבואר במתני' דפעמים מעלין, פי' דבאופן זה דנעשה מקוה ואח"כ נחסר מהשיעור מ' סאה אז היתה ההלכה דמצטרפין גם המי פירות ודינם כמים לענין דעדין שם מקוה עלי'.
<h2>סימן כב</h2>
<b>בענין טביעת עין בגט</b>
<h3>א)</h3>
<b>איתא</b> בבבא מציעא דף יט רבה בר בר חנה אירכס לי' גיטא בי מדרשא אמר אי סימנא אית לי בגווי' אי טביעת עינא אית לי בגווי' אהדרוה ניהלי', אמר לא ידענא אי משום סימנא אהדרוה ניהלי' וקא סברי סימנין דאורייתא אי משום טביעת עינא אהדרוה ניהלי', ודוקא צורבא מדרבנן אבל אינש דעלמא לא מהדר. וקשה היכי אהדרוה הגט לרבה בר בר חנה ע"י טביעת עינא דהוי רק עד אחד הא הוי עדות בדבר שבערוה ואין דבר שבערוה פחות משנים, וכן הובא בתורת גיטין בס' מדברי הרמב"ן דלעם הארץ נמי מהדרינן גם ע"י טביעת עינא, ומבואר דסובר הרמב"ן דזה הוי רק עדות של איסורין וצ"ע והבנה מאיזה טעם לא יהא חשוב זאת לדבר שבערוה.
<b>ונראה</b> בעזה"י דהנה מבואר בבית שמואל בסי' רל"ט דאפי' השליח נאמן על עיקר הנפילה שאבד גט דאינו חשוד לשקר וכמו שכתבו התוס' בדף כ"ז ע"ב ד"ה מעולם דהבעל נאמן על עיקר הנפילה שאבד גט דאינו חשוד לשקר, ה"נ נאמן השליח על עיקר הנפילה באופן דיש עדות על השליחות דכיון דעל ידו נגמר הגירושין אינו חשוד לשקר. וא"כ עיקר מאי דבעינן הכי סימנין או טביעת עין הוא רק משום דחיישינן שמא גם אחר אבד גט כזה, דהנה כתבו רבותינו הראשונים דהא דבעינן סימנין הוא משום שני דברים, א' שמא הוא משקר ואומר שאבד, ב' שמא גם אחר אבד חפץ כזה או גט כזה. וא"כ הרי גבי גט כיון דקי"ל דעל עיקר הנפילה לא חשיד השליח לשקר דהוי חזקה גמורה דהיכא דעל ידו נגמר הגירושין אינו חשוד לשקר, וע"כ הכי שאמר שאבד גט כזה בטביעת עין כזה נאמן משום החזקה, והא דצריך הכי הסימנין או הטביעת עין הוא רק משום החשש שמא גם אחר אבד גט כזה. וע"כ ניחא דלא חשוב זה עדות בדבר שבערוה דכיון דאין צורך בהגדתו בתורת עדות לברר הדבר אלא רק בכדי שיוכלו ב"ד לדון שלא היתה נפילה אחרת כזה בטביעת עין כזה, משום דליכא למיחש דשמא אחר אבד גט כזה בטביעת עין כזה, וע"כ סגי לזה מה שאומר דרך סיפור המעשה ואין זה אלא דין עד אחד נאמן באיסורין.
<b>שוב</b> ראיתי בתורת גיטין סי' דמדמי דין זה דנאמן הבעל או השליח בטביעת עין של הגט לדין אבידה וסובר דדוקא השליח הוא דנאמן ע"י טביעת עין דטוען דשלו הוא אבל לא אדם אחר וכמו דבאבידה לא נאמן כי אם בעל האבידה אבל אדם אחר אינו נאמן בטביעות עין כשמכיר דהחפץ הוא של אחר ה"נ גבי' אבידת הגט דוקא הבעל והשליח הוא דנאמנים ע"י דעושים גמר הגירושין ולא אחר, וחולק על הבית שמואל בסי' דסובר דגם אחר נאמן ע"י טביעות עין כשמכיר דהחפץ הוא של אחר.
<h3>ב)</h3>
<b>ונראה</b> דהסבר הדבר של התורת גיטין הוא עפ"י מה שכתבנו דבאופן דהשליח עצמו אומר דמכירו בטביעות עין לא בעינא בזה עדות דנאמר דאין דבר שבערוה פחות משנים משום דאין חשוב זה עדות בדבר שבערוה אלא דנאמן הטלית בעיקר הנפילה מדין חזקה דאינו חשוד לשקר. כשנעשה גמר הגרושין על ידו, ועל מה דחיישינן דשמא גם אחר אבד גט כזה אזלא ממילא החששא הזאת משום דליכא למיחש דשמא אבד גט כזה בטביעות עין כזה ומכיון דלא בעינן עדות לברר הדבר ורק בכדי שנוכל לפסוק הדין, דבודאי לא נפל מאדם אחר גט כזה, וסגי ליה מה שאמר דרך סיפור המעשה ואין זה אלא דין עד אחד נאמן באיסורין ולא דין עדות, ונראה דזה הוא כונת התורת גיטין דמדמי זה לאבידה דכמו דחזינן שיש דין מסוים באבידה שנאמן בהו הבעלים לחוד משום שאין זה בכלל הדין דע"פ שנים עדים יקום דבר א"כ עדות זו שאומר שאבד זה הגט ג"כ לא הוי עדות של דבר שבערוה דבעינן בהוא שנים, וע"כ שפיר מדמי התורת גיטין דכמו דעדות של אבידה דהוי עדות איסורין ולא עדות ממון, הוא דוקא כשאומר הבעלים דמכיר החפץ ולא אדם אחר דכשאדם אחר אומר שמכיר החפץ שוב חשוב עדות ממון דבעי' שנים ה"נ אע"ג דכשהשליח עצמו אומר שמכיר הגט כמניעת עין הוא עדות של איסורין, מ"מ כשאדם אחר אומר שמכיר הגט במניעת עין חשוב עדות ואינו נאמן עד אחד כדבר שבערה.
ברוך הנותן ליעף כח ולאין אונים עצמה ירבה